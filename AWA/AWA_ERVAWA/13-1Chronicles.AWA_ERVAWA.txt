{i1:1} आदम स नूह तलक परिवारे क इतिहास
{1:1} आदम, सेत, एनोस,
{1:2} केनान, महललेल, येरेद,
{1:3} हनोक, मतूसेलह, लेमेक, नूह।
{1:4} नूह क पूत सेम, हाम अउ येपेत रहेन।
{i1:5} येपेत क सन्तानन
{1:5} येपेत क पूत गोमेर, मागोग, मादै, याबान, तूबल मेसेक अउर तीरास रहेन।
{1:6} गोमेर क पूत असकनज, दीपत अउ तोगर्मा रहेन।
{1:7} यावान क पूत एलीसा, तर्सीस, कित्ती अउर रोदानी रहेन।
{i1:8} हाम क सन्तानन
{1:8} हाम क पूत वूस (मिस्रम), पूत अउ कनान रहेन।
{1:9} वूस क पूत सबा, हबीला, सबाता, रामा अउर राब्तका रहेन। रामा क पूत सबा अउ ददान रहेन।
{1:10} वूस क संतान निम्रोद संसार मँ सब स जियादा सक्तीसाली बीर जोधा भवा।
{1:11} मिस्र लूदी, अनामी, लहावी, नप्तही,
{1:12} पत्रूसी, कसलूही अउ कप्तोरी क बाप रहा। (पलिस्ती क लोग कसलूही क संतान रहेन।)
{1:13} कनान सीदोन क बाप रहा। सीदोन ओकर पहिला पूत रहा। कनान, हित्तियन,
{1:14} यबूसी एमोरी, गिर्गासी,
{1:15} हिव्वी, अकर्, सीनी,
{1:16} अर्वदी, समारी अउ हमाती क लोगन क भी बाप रहा।
{i1:17} सेम क सन्तानन
{1:17} सेम क पूतन एलाम, अस्सूर, अर्पच्छद, लूद अउर अराम रहेन। अराम क पूत ऊस, हूल, गेतेर अउ मेसेक रहेन।
{1:18} अर्पच्छद सेलह क बाप रहा। सेलह एबेर क पिता रहा।
{1:19} एबेर क दुइ पूत रहेन। एक ठु पूत क नाउँ पेलेग रहा, काहेकि धरती क मनई ओकरे जीवनकाल मँ कइउ भाखन मँ बटे रहेन। पलेग क भाई क नाउँ योक्तान रहा।
{1:20} (योक्तान स पइदा भए अल्मोदाद, सुलेप, हसर्मावेत, येरह,
{1:21} हदोराम, ऊजाल, दिक्ला,
{1:22} एबाल, अबीमाएल, सबा,
{1:23} ओपीर, हवीला अउ योबाब, इ सबइ सब योक्तान क सन्तान रहेन।)
{1:24} सेम, अर्पच्छद, सेलह,
{1:25} एबेर, पेलेग, रु
{1:26} सरूम, नाहोर, तेरह
{1:27} अउर अब्राम (अब्राम क इब्राहीम भी कहा जात ह।)
{i1:28} इब्राहीम क परिवार
{1:28} इब्राहीम क पूत इसहाक अउर इस्माएल रहेन।
{1:29} इ सबइ एकर सन्तान अहइँ: इस्माएल क पहिला पूत नबायोत रहा। इस्माएल क दूसर पूत केदार, अदवेल, मिबसाम,
{1:30} मिस्मा, दूमा, मस्सा, हदद, तेमा,
{1:31} यतूर नापीस अउ केदमा रहेन। उ सबइ इस्माएल क पूत रहेन।
{1:32} कतूरा इब्राहीम क रखैल रही। उ जिम्रान, योच्छान, मदान, मिद्यान, यिसबाक अउ सूह क जन्म दिहस। योच्छान क पूत सबा अउ ददान रहेन।
{1:33} मिद्यान क पूत एपा, एपेर, हनोक, अबीदा अउर एलदा रहेन। इ सबहिं कतूरा क पूत रहेन।
{i1:34} इसहाक क पूतन
{1:34} इब्राहीम इसहाक क बाप रहा। इसहाक क पूत एसाव अउ इस्राएल रहेन।
{1:35} एसाव क पूत एलीपज, रुएल, यूस यालाम अउर कोरह रहेन।
{1:36} एलीपज क पूत तेमान, ओमार, सपी, गाताम अउर कनज रहेन। एलीपज अउ तिम्ना क पूत अमोलेक नाउँ क रहा।
{1:37} रूएल क पूत नहत, जेरह, सम्मा अउ मिज्जा रहेन।
{i1:38} सेईर क एदोमी
{1:38} सेईर क पूत लोतान, सोबाल, सिबोन, अना, दीसोन, एसेर अउ दीसान रहेन।
{1:39} लोतान क पूत होरी अउ होमाम रहेन। लोतान क एक बहिन तिम्ना नाउँ क रही।
{1:40} सोबाल क पूत अल्यान, मानहत, एबाल, सपी अउर ओनाम रहेन। सिबोन क पूत अय्या अउ अना रहेन।
{1:41} अना क पूत दीसोन रहा। दीसोन क पूत हम्रान, एसबान, यित्रान अउ करान रहेन।
{1:42} एसेर क पूत बिल्हान, जावान अउ याकान रहेन। दीसोन क पूत ऊस अउ अरान रहेन।
{i1:43} एदोम क राजा
{1:43} इस्राएल मँ राजा लोगन क होइ क बहोत पहिले एदोम मँ राजा रहेन। एदोम क राजा लोगन क नाउँ इ सबइ अहइँ: ओनकर नाउँ रहेन: बोर क पूत बेला पहिला राजा रहेन। बेला क नगर क नाउँ दिन्हाबा रहा।
{1:44} जब बेला मरा, तब जेरह क पूत योबाब नवा राजा बना। योबाब बोस्रा स आएस।
{1:45} जब योबाब मरा, हूसाम नवा राजा भवा। हूसाम तेमनी लोगन क देस क रहा।
{1:46} जब हूसाम मरा, बदद क पूत हदद नवा राजा बना। हदद मिद्यानियन क मोआब देस मँ हराएस। हदद नगर क नाउँ अवीत रहा।
{1:47} जब हदद मरा, सम्ला नवा राजा भवा। सम्ला मस्रेकाइ क रहा।
{1:48} जब सम्ला मरा, साऊल नवा राजा बना। साऊल महानद क किनारे क रहोबोत क रहा।
{1:49} जब साऊल मरा, अकबोर क पूत बाल्हानान नवा राजा भवा।
{1:50} जब बाल्हानान मरा, हदद नवा राजा बना। हदद क नगर क नाउँ पउ रहा। हदद क मेहरारु क नाउँ महेतबेल रहा। महेतबेल मत्रेद क बिटिया रही। मत्रेद, मेज़ाहाब क बिटिया रही।
{1:51} तब हदद मरा। एदोम क प्रमुख तिम्ना, अल्या, यतेत,
{1:52} ओहोलीवामा, एला, पीनोन,
{1:53} कनज, तेमान, मिबसार,
{1:54} मग्दीएल अउर ईराम रहेन। इ एदोम क प्रमुखन क एक ठु सूची अहइ।
{i2:1} इस्राएल क पूतन
{2:1} इस्राएल क पूत रुबेन, लेवी, यहूदा, इस्साकार, जबूलून,
{2:2} दान, यूसुफ, बिन्यामीन, नप्ताली, गाद अउर आसेर रहेन।
{i2:3} यहूदा क पूतन
{2:3} यहूदा क पूत एर, ओनान अउ सेला रहेन। बतसू ओनकर महतारी रही। बतसू कनान क मेहरारु रही। यहोवा लखेस कि यहूदा क पहिला पूत एर बुरा अहइ। इहइ कारण रहा। कि यहोवा ओका मार डाएल।
{2:4} यहूदा क पतोहू तामार पेरेस अउ जेरह क जन्म दिहस। इहइ प्रकार यहूदा क पाँच पूत रहेन।
{2:5} पेरेस क पूत हेस्रोन अउ हामूल रहेन।
{2:6} जेरह क पाचँ पूत रहेन। उ पचे जिम्री, एतान हेमान, कलकोल अउ दारा रहेन।
{2:7} जिम्री क पूत कर्मी रहा। कर्मी क पूत आकान रहा। आकान उ मनई रहा जउन इस्राएल मँ बहोत परीसानी लाएस। उ लूट क सामान जउन जुद्ध मँ पाएस रख लिहेस। ओका इ सबहिं चिजियन क परमेस्सर क देइ क रही।
{2:8} एतान क पूत अजर्याह रहा।
{2:9} हेस्रोन क पूत यरहोल राम अउ कालेब रहेन।
{i2:10} राम क सन्तान
{2:10} राम अम्मीनादाब क बाप रहा अउर अम्मीनादाब नहसोन क बाप रहा। नहसोन यहूदा क लोगन क प्रमुख रहा।
{2:11} नहसोन सल्मा क बाप रहा। सल्मा बोअज़ क बाप रहा।
{2:12} बोअज़ ओबेद क बाप रहा। ओबेद यिसै क बाप रहा।
{2:13} यिसै एलीआब क बाप रहा। एलीआब यिसै क पहिला पूत रहा। यिसै क दूसर पूत अबीनादाब रहा। ओकर तीसर पूत सिमा रहा।
{2:14} नतनेल यिसै क चउथा पूत रहा। यिसै क पाँचवा पूत रद्दै रहा।
{2:15} ओसेम यिसै क छठा पूत रहा। अउर दाऊद ओकर सातवाँ पूत रहा।
{2:16} ओनकर बहिनियन सरुयाह अउ अबीगैल रहिन। सरुयाह क तीन पूत अबीसै, योआब अउ असाहेल रहेन।
{2:17} अबीगैल अमासा क महतारी रही। अमासा क बाप येतेर रहा। येतेर इस्माएली लोगन मँ स रहा।
{i2:18} कालेब क सन्तान
{2:18} कालेब हेस्रोन क पूत रहा। कालेब क मेहरारु अजूबा स सन्तानन भइन। अजूबा यरीओत क बिटिया रही। अजूबा क पूत येसेर सोबाब, अउर अदोर्न रहेन।
{2:19} जब अजूबा मरी, कालेब एप्रात स बियाह किहस, कालेब अउ एप्रात क एक पूत रहा। उ पचे ओकर नाउँ हूर रखेन।
{2:20} हूर ऊरी क बाप रहा। ऊरी बसलेल का बापर रहा।
{2:21} जब हेस्रोन साठ बरिस क होइ गवा, उ माकीर क बिटिया क सादी किहस अउर उ सगूब क जन्म दिहस। माकीर गिलाद क पिता रहा।
{2:22} सगूब याईर क बाप रहा। याईर क लगे गिलाद देस मँ तेईस नगरन रहेन।
{2:23} किन्तु गसूर अउ अराम याईर क गाँवन क लइ लिहस। ओनके बीच कनत अउ एकरे चारिहुँ कइँती क नान्ह नगर रहेन। सब मिलाइके साठ नान्ह नगर रहेन। इ सबइ सबहिं नगर गिलाद क बाप माकीर, क पूतन क रहेन।
{2:24} हेस्रोन, एप्राता क कालेब नगर मँ मरा। जब उ मर गवा, ओकर मेहरारु अबिय्याह ओकरे पूत क जन्म दिहस। पूत क नाउँ असहूर रहा। असहूर तको क बाप रहा।
{i2:25} यरहोल क सन्तान
{2:25} यरहोल हेस्रोन क पहिला पूत रहा। यरहोल क पूत राम, बूना, ओरेन, ओसेम, अउ अहिय्याह रहेन। राम यरहोल क पहिला पूत रहा।
{2:26} यरहोल क दूसर मेहरारु अतारा रही। अतरा ओनाम क महतारी रही।
{2:27} यरहोल क पहिला पूत, राम क पूत मास, यामीन अउ एकेर रहेन।
{2:28} ओनाम क पूत सम्मै अउ यादा रहेन। सम्मै क पूत नदाब अउ अबीसूर रहेन।
{2:29} अबीसूर क मेहरारु क नाउँ अबीहैल रहा। ओनकर दुइ पूत रहेन। ओनकर नाउँ अहबान अउर मोलीद रहेन।
{2:30} नादाब क पूत सेलेद अउ अप्पैम रहेन। सेलेद बिना सन्तान मरा।
{2:31} अप्पैम क पूत यिसी रहा। यिसी क पूत सेसान रहा। सेसान क पूत अहलै रहा।
{2:32} यादा सम्मै क भाई रहा। यादा क पूत येतेर अउ योनातान रहेन। येतेर बिना सन्तान मरा।
{2:33} योनातान क पूत पेलेत अउ जाजा रहेन। इ यरहोल क सन्तानन क सूची रही।
{2:34} सेसान क पूत नाहीं रहेन। ओका सिरिप बिटियन रहिन। सेसान क लगे यर्हा नाउँ क एक ठु मिस्री सेवक रहा।
{2:35} सेसान अपनी बिटिया क बियाह यर्हा क संग होइ दिहस। ओनकर एक पूत रहा। ओकर नाउँ अत्तै रहा।
{2:36} अतै, नातान क बाप रहा। नातान जाबाद क बाप रहा।
{2:37} जाबाद एपलाल क बाप रहा। एपलाल ओवेद क बाप रहा।
{2:38} ओबेद येहू क बाप रहा। येहू अजर्याह क बाप रहा।
{2:39} अजर्याह हेलैस क बाप रहा। हेलैस एलासा क बाप रहा।
{2:40} एलासा सिस्मै क बाप रहा। सिस्मै सल्लूम क बाप रहा।
{2:41} सल्लूम यकम्याह क बाप रहा अउ यकम्याह एलीसामा क बाप रहा।
{i2:42} कालेब क परिवार
{2:42} कालेब यरहोल क भाई रहा। कालेब क कछू पूत रहेन। ओकर पहिला पूत मेसा रहा। मेसा जीप क बाप रहा। मारेसा हेब्रोन क बाप रहा।
{2:43} हेब्रोन क पूत कोरह, तप्पूह, रेकेम अउर सेमा रहेन।
{2:44} सेमा, रहम योक्राम क बाप रहा। रहम योक्राम क बाप रहा। रेकेम सम्मै क बाप रहा।
{2:45} सम्मै क पूत माओन रहा। माओन बेत्सूर क बाप रहा।
{2:46} कालेब क रखैल क नाउँ एपा रहा। एपा हारान, मोसा अउर गाजेज़ क महतारी रही। हारान, गाजेज़ क बाप रहा।
{2:47} याहदै क पूत रेगेम, योताम, गेसान, पेलेत, एपा अउर साप रहेन।
{2:48} माका, कालेब क दूसर रखैल रही। माका, सेबेर अउ तिर्हाना क महतारी रही।
{2:49} माका, साप अउ सबा क भी महतारी रही। साप, मदमन्ना क बाप रहा। सबा, मकबेना अउर गिबा क बाप रहा। कालेब क बिटिया अकसा रही।
{2:50} इ कालेब सन्तान न क सूची अहइ: हूर कालेब क पहिला पूत रहा। उ एप्राता क जन्म दिहेस। हूर क पूत सोबाल जउन किर्र्यत्यारीम क संस्थापक रहा,
{2:51} सल्मा, जउन बेतलेहेम क संस्थापक रहा। अउर हारेप बेतगादेर क संस्थापक रहा।
{2:52} सोबाल किर्यत्यारीम क संस्थापक रहा। इ सोबाल क सन्तानन क सूची अहइ: हारोए, मनुहोत क आधे लोग,
{2:53} अउर किर्यत्यारीम क परिवार समूह। इ सबइ यित्री, पूती, सूमाती अउर मिस्राई लोग अहइँ। सोराई अउ एस्ताओली लोग मिस्राई लोगन स निकरेन।
{2:54} इ सल्मा क सन्तानन क सूची अहइ: बेतलेहेम क लोग, नतोपाई, अत्रोत, बेत्योआब, ममाहत क आधे लोग, सोरी लोग,
{2:55} अउर ओन सास्त्रियन क परिवार जउन याबेस, तिराती, सिमाती अउर सूकाती मँ रहत रहेन। इ सबइ सास्त्री, उ सबइ कनानी लोग अहइँ जउन हम्मत स आएन। हम्मत बेतरेकाब क संस्थापक रहा।
{i3:1} दाऊद क पूतन
{3:1} दाऊद क कछू पूत हेब्रोन नगर मँ पइदा भए रहेन। दाऊद क पूतन क इ सूची अहइ: दाऊद क पहिला पूत अम्मोन रहा। अम्मोन क महतारी अहीनोअम रही। उ यिज्रेली नगर क रही। दूसर पूत दानिय्येल रहा। ओकर महतारी अबीगैल-कमेर्ल (यहूदा)क रही
{3:2} तीसर पूत अबसालोम रहा। ओकर महतारी तल्मै क बिटिया माका रही तल्मै गसूर क राजा रहा। चउथा पूत ओदानिय्याह रहा। ओकर महतारी हग्गीत रही।
{3:3} पाँचवा पूत सपत्याह रहा। ओकर महतारी अबीतल रही। छठा पूत यित्राम रहा। ओकर महतारी दाऊद क मेहरारु एग्ला रही।
{3:4} हेब्रोन मँ दाऊद क इ सबइ छ: पूत पइदा भए रहेन। दाऊद हुवाँ सात बरिस छ: महीने सासन किहस। दाऊद, यरुसलेम मँ तैंतीस बरिस राजा रहा।
{3:5} दाऊद क यरुसलेम मँ पइदा भए पूत इ सबइ रहेन: चार बच्चे बतसेबा स पइदा भएन। बतसेबा अम्मीएल क बिटिया रही, सिमा, सोबाब, नातान अउ सुलैमान।
{3:6} दूसर नौ बच्चन इ सबइ
{3:7} रहेन: यिभार, एलीसामा, एलीपेलेत, नेगाह,
{3:8} नेपेग, यापी, एलीसामा, एल्यादा अउर एलीपेलेत।
{3:9} उ सबइ सबहिं दाऊद क पूत रहेन। दाऊद क दूसर पूत रखैलन स रहेन। तामार दाऊद क बिटिया रही।
{i3:10} दाऊद क समइ क पाछे क यहूदा क राजा
{3:10} सुलैमान क पूत रहबाम रहा अउर रहाबाम क पूत अबिय्याह रहा। अबिय्याह क पूत आसा रहा। आसा क पूत यहोसापात रहा।
{3:11} यहोसापात क पूत योराम रहा। योराम क पूत अहजयाह रहा। अहजयाह क पूत योआस रहा।
{3:12} योआस क पूत अमस्याह रहा। अमस्याह क पूत अर्ज्याह रहा। अर्ज्याह क पूत योताम रहा।
{3:13} योताम क पूत आहाज़ रहा। आहाज़ क पूत हिजकिय्याह रहा हिजकिय्याह क पूत मनस्से रहा।
{3:14} मनस्से क पूत आमोन रहा। आमोन क पूत योसिय्याह रहा।
{3:15} योसिय्याह क पूतन क सूची इ अहइ: पहिला पूत योहानान रहा। दूसर पूत यहोयाकीम रहा। तीसर पूत सिदकिय्याह रहा। चउथा पूत सल्लूम रहा।
{3:16} यहोयाकीम क पूत यकोन्याह, अउर ओकर पूत सिदकिय्याह रहेन।
{i3:17} बाबुल क जरिये यहूदा क हराइ दिहे क पाछे क दाऊद क बंसवली
{3:17} यकोन्याह क बाबुल मँ बन्दी होइ क पाछे यकोन्याह क पूतन क इ सूची अहइ। ओकर सन्तानन इ सबइ रहिन: सालतीएल,
{3:18} मल्कीराम, पदायाह, सेनास्सर, यकम्याह, होरामा अउर नदब्याह।
{3:19} पदायाह क पूत जरुब्बावेल अउ सिमी रहेन। जरुब्बावेल क पूत मसुल्लाम अउ हन्नयाह रहेन। सलोमीत ओनकर बहिन रही।
{3:20} जरुब्बाबेल क दूसर पाँच पूत भी रहेन। ओनकर नाउँ हसूबा, ओहेल, बेरेक्याह, हसघाह, अउर यूसमेसेद रहा।
{3:21} हनन्याह क सन्तानन: हनन्याह क पूत पलत्याह, पलत्याह क पूत यसायाह, यसायाह क पूत रपायाह, रपायाह क पूत अर्नान, अर्नान क पूत ओबद्याह अउर ओबद्याह क पूत सकन्याह रहा।
{3:22} इ सूची तकन्याह क सन्तान समायाह क अहइ: समायाह क छ: पूत रहेन: समायाह, हत्तूस अउर यिगाल, बारीह, नार्याह अउर सपात।
{3:23} नार्याह क तीन पूत रहेन। उ पचे एल्योएनै, हिजकिय्याह अउ अजीकाम रहेन।
{3:24} एल्योएनै क साप पूत रहेन। होदब्याह, एल्यासीब, पलायाह, अकवूब, योहानान, दलायाह अउ अनानी रहेन
{i4:1} यहूदा क दूसर परिवार समूह
{4:1} इ यहूदा क पूतन क सूची अहइ: उ पचे पेरेस, हेस्रोन, कर्मी हूर अउ सोबाल रहेन।
{4:2} सोबाल क पूत रायाह रहा। रायाह, यहत क बाप रहा। यहत, अहूमै अउ लहद क बाप रहा। सोराई लोग अहूमै अउ लहद क सन्तान रहेन।
{4:3} एताम क पूत यिज्रेल, यिस्मा, अउ यिद्वास रहेन अउर ओनकर एक बहिन हस्सलेलपोनी नाउँ क रहा।
{4:4} पनूएल गदोर क बाप रहा अउर एजेर रुसा क बाप रहा। हूर क इ सबइ पूत रहेन: हूर एप्राता क पहिला पूर रहा अउर एप्राता बेतलहेम क संस्थापक रहा।
{4:5} तको क बाप असहूर रहा। तको क दुइ पत्नियन रहिन। ओनकर नाउँ हेबा अउ नारा रहा।
{4:6} नारा क अहुज्जाम, हेपेर, तेमनी अउ हाहस्तारी पूत रहेन। इ सबइ असहूर स नारा क पूत रहेन।
{4:7} हेला क पूत सेरेत, यिसहर अउ एत्नान अउ कोस रहेन।
{4:8} कोस आनूब अउ सोबेबा क बाप रहा। कोस, अहहेर्ल परिवार समूह क भी बाप रहा। अहहेर्ल हारून क पूत रहा।
{4:9} याबेस बहोत नीक मनई रहा। उ अपने भाइयन स जियादा आदरणीय रहा। ओकर महतारी कहेस, “मइँ ओकर नाउँ याबेस धरेउँ ह काहेकि मइँ उ समइ बड़ी पीरा मँ रही जब मइँ एका जन्म दिहेउ।”
{4:10} याबेस इस्राएल क परमेस्सर स पराथना किहस। याबेस कहेस, “मइँ चाहत हउँ कि तू मोका फुरइ आसीर्बाद द्या। मइँ चाहत हउँ कि तू मोका जियादा भुइँया द्या। मोरे निचके रहइँ अउर कउनो क मोका चोट न पहोंचावइ देइँ। तब मोका कउनो कस्ट नाहीं होइ अउर परमेस्सर याबेस क उ दिहस, जउन उ माँगेस।”
{4:11} कलूब सूहा क भाई रहा। कलूब महीर क बाप रहा। महीर एसतोन क बाप रहा।
{4:12} एसतोन, बेतरामा, पासेह अउ तहिन्ना क बाप रहा। तहिन्ना ईर्नाहास क बाप रहा। उ सबइ लोग रेका स रहेन।
{4:13} कनज क पूत ओत्नीएल अउ सरायाह रहेन। ओत्नीएल क पूत हतत अउ ओनोतै रहेन।
{4:14} मोनोतै ओप्रा क बाप रहा। अउर सरायाह योआब क बाप रहा। योआब गेहरासीम क संस्थापक रहा। इ सबइ लोग इ नाउँ क उपयोग करत रहेन काहेकि उ पचे कारीगर रहेन।
{4:15} कालेब यपुन्ने क पूत रहा। कालेब क पूत इरू, एला अउ नाम रहेन। एला क पूत कनज रहा।
{4:16} यहल्लेल क पूत जीप, जीपा, तीरया अउ असरेल रहेन।
{4:17} एज्रा क पूत येतेर, मेरेद, एपेर अउ यालोन रहेन। मेरेद, मिर्य्याम, सम्मै अउ यिसबह क बाप रहा। यिसबह, एसतमो क बाप रहा। मेरेद क एक मेहरारु मिस्र क रही। ओकर पूत येरेद, हेबेर, अउर यवूतीएल
{4:18} रहेन। येरेद गदोर क बाप रहा। हेबेर सोको क बाप रहा अउर यवूतीएल जानोह क बाप रहा। इ सबइ बित्या क पूत रहेन। बित्या फिरौन क बिटिया रही। उ मिस्र क मेरेद क पत्नी रही।
{4:19} मेरेद क मेहरारु नहम क बहिन रही। मेरेद क मेहरारु यहूदा क रही। मेरेद क मेहरारु क पूत कीला अउ एसतमो क बाप रहेन। कीला गेरेमी लोगन मँ स रहा अउ एसतमो माकाई लोगन मँ स रहा।
{4:20} सिमोन क पूत अम्मोन, रिन्ना बेन्हानान अउ तोलोन रहेन। यिसी क पूत जोहेत अउर बेनजोहेत रहेन।
{4:21} सेला यहूदा क पूत रहा। सेला क पूत एर, लादा, योकीम, कोर्जवा क लोग, योआस, अउर साराप रहेन। एर लेका क बाप रहा। लदा मारेसा क बाप रहा अउर बेतेआसबे क सन
{4:22} कारीगरन क परिवार समूह क रहा। यआस अउ साराप मोआबी मेहररुअन स बियाह किहस। तब उ पचे बेतलेहेम क लउट आएन। उ परिवार क बारे मँ लिखी गई सामग्री बहोत पुरानी अहइ।
{4:23} सेला उ सबइ पूत अइसे कारीगर रहेन जउन माटी स चिजियन बनावत रहेन। उ पचे नताईम अउ गदेरा मँ रहत रहेन। उ पचे ओन नगरन मँ रहत रहेन अउर राजा बरे काम करत रहेन।
{i4:24} सिमोन क गदेलन
{4:24} सिमोन क पूत, नमूएल, यामीन, यारीब, जेरह अउर साऊल रहेन।
{4:25} साऊल क पूत सल्लूम रहा। सल्लूम क पूत मिबसाम रहा। मिबसाम क पूत मिस्मा रहा।
{4:26} मिस्मा क पूत हम्मूएल रहा। हम्मूएल क पूत जक्वूर रहा। जक्वूर क पूत सिमी रहा।
{4:27} सिमी क सोलह पूत अउ छ: बिटियन रहिन। किन्तु सिमी क भाइयन क जियादा बच्चन नाहीं रहेन। सिमी क भाइयन क बड़के परिवार नाहीं रहेन। ओनकर परिवार ओतने बड़े नाहीं रहेन जेतने बड़के यहूदा क दूसर परिवार समूह रहेन।
{4:28} सिमी क बच्चन बेर्सना, मोलादा, हर्सस्आल,
{4:29} बिल्हा, एसेम, तोलाद,
{4:30} बतूएल होर्मा, सिकलग,
{4:31} बेत मकर्बोत, हर्सस्सीम, बेतबिरी, अउर सारैम मँ रहत रहेन। उ पचे ओन नगरन मँ तब तलक रहेन जब तलक दाऊद राजा नाहीं भवा।
{4:32} एन नगरन क समीप क पाँच गाँव एताम, ऐन, रिम्मोन, तोकेन अउ आसान रहेन।
{4:33} दूसर गाँव जइसे बाल बहोत दूर रहेन अउर उ पचे अपने परिवार क इतिहास भी लिखेन।
{4:34} इ सूची ओन लोगन क अहइ जउन अपने परिवार समूह क प्रमुख रहेन। उ पचे
{4:35} मसोबाब, यम्लेक, अमस्याह क पूत योसा, योएल, योसिय्याह क पूत येहू, सरायाह क पूत योसिय्याह,
{4:36} असीएल क पूत सरायाह, एल्योएनै, याकोबा, यसोहायाह, असायाह, अदीएल, यसीमीएल, बनायाह अउर सिपी क पूत
{4:37} जीजा रहेन। सिपी अल्लोल क पूत रहा। अउर अल्लोन यदायाह क पूत रहा। यदायाह सिम्री
{4:38} क पूत रहा। अउर सिम्री समायाह क पूत रहा। एन मनसेधुअन क इ सबइ परिवार बहोत विस्तृत भएन।
{4:39} उ पचे गदोर नगर क बाहेर, घाटी क पूरब क छेत्र मँ गएन। उ पचे अपनी भेड़िन अउर गोरुअन बरे चरागाह हेरइ बरे उ जगह पइ गएन।
{4:40} ओनका बहोत घासवाले अच्छे मैदान मिलेन। उ पचे हुँवा बहोत जियादा अच्छी भुइँया पाएन। उ पहँटा सान्तिपूर्ण अउ सान्त रहा। पुराने जमाने मँ हिआँ हम लोगन क सन्तानन रहत रहिन।
{4:41} इ तब भवा जब हिजकिय्याह यहूदा क राजा रहा। उ पचे लोग गदोर पहोंचेन अउर हमीत लोगन स लड़ेन। उ पचे हमीत लोगन क डेरन क नस्ट कइ दिहन। उ सबइ लोग मूनी लोगन स भी लड़ेन जउन हुवाँ रहत रहेन। एन लोग सबहिं मूनी लोगन क नस्ट कइ डाएन। आजु भी एन जगहन मँ कउनो मूनी नाहीं अहइँ। एह बरे ओन लोग हुँवा रहब सुरु किहन। उ पचे हुवाँ रहइ लागेन। काहेकि ओनकर भेड़ियन बरे उ भूइया पइ घास रही।
{4:42} पाँच सौ लोग सिमोनी लोगन सिमोनी क पर्वत क छेत्र मँ गएन। सिसी क पूतन ओन लोगन क मार्ग दर्सन किहन। उ पचे पूतन रहेन: पलत्याह, नार्याह, रपायाह अउर उज्जीएल रहेन। सिमोनी लोग उ जगह पइ रहइवाले लोगन स लड़ेन।
{4:43} हुवाँ अबहिं थोड़े स सिरिफ अमेलेकी लोग रहत रहेन अउर एन सिमोनी लोग ओनका मारि दिहन अउर हुवाँ आजु तलक लगातार रहत आवत हीं।
{i5:1} रूबेन क सन्तानन
{5:1} रूबेन इस्राएल क पहिला पूत रहा। रूबेन क सब स बड़के पूत होइ क बिसेस अधिकार प्राप्त होइ चाही रही। किन्तु रूबेन अपने बाप क पत्नी क संग सरीर क सम्बन्ध कायम किहस। एह बरे उ सबइ अधिकार यूसुफ क पूतन पाएन।
{5:2} परिवार क इतिहास मँ रूबेन क नाउँ पहिले पूत क रूप मँ लिखा नाहीं अहइ। यहूदा अपने भाइयन स जियादा बलवान होइ गवा, एह बरे ओकरे परिवार स प्रमुख आएन। 
{5:3} किन्तु यूसुफ क परिवार उ सबइ दूसर अधिकार पाएन। जउन सब स बड़के पूत क मिलत रहिन। रूबेन क पूत हनोक, पल्लू अउर हेस्रोन अउ कर्मी रहेन।
{5:4} योएल क सन्तानन क नाउँ इ सबइ अहइँ: समायाह योएल क पूत रहा। गोग समायाह क पूत रहा। सिमी गोग क पूत रहा।
{5:5} मीका सिमी क पूत रहा। रायाह मीका क पूत रहा। बाल रायाह क पूत रहा।
{5:6} बेरा बाल क पूत रहा। अस्सूर क राजा तिलगत पिलनेसेर बेरा क आपन घर तजइ क मजबूर किहन। इ तरह बेरा राजा क बन्दी बना। बेरा रूबेन क परिवार समूह क प्रमुख रहा।
{5:7} योएल क भाइयन अउर ओकरे सारे परिवार समूहन क वइसे ही लिखा जात अहइ जइसे उ पचे परिवार क इतिहास मँ अहइँ: यीएल पहिला पूत रहा, तब जकर्याह
{5:8} अउ बेला अजाज क पूत रहा। अजाज सेमा क पूत रहा। सेमा योएल क पूत रहा। उ पचे अरोएर स लगातार नबो अउर बाल्मोन तलक क छेत्रन मँ रहत रहेन।
{5:9} बेला क लोग पूरब मँ परात नदी क लगे, रेगिस्ताने क किनारे तलक रहत रहेन। उ पचे उ जगह पइ रहत रहेन काहेकि गिलाद प्रदेस मँ ओनके लगे बहोत स बर्धा रहेन।
{5:10} जब साऊल राजा रहा, बेला क लोग हाग्री लोगन क खिलाफ जुद्ध किहन अउ ओनका हराएन। बेला क लोग ओन खेमन मँ रहेन जउन हाग्री लोगन क रहेन। उ पचे ओन खेमन मँ रहेन अउर गिलाद क पूरब क सारे छेत्र स होइके जात्रा करत रहेन।
{i5:11} गाद क सन्तानन
{5:11} गाद क परिवार समूह क लोग रूबेन क परिवार समूह क लगे रहत रहेन। गादी लोग बासान क छेत्र मँ लगातार सल्का नगर तलक रहत रहेन।
{5:12} बासान मँ योएल पहिला प्रमुख रहा। सापम दूसरा प्रमुख रहा। तब यानै प्रमुख भवा।
{5:13} ओकर परिवार स सात भाई इ सबइ रहेन: मीकाएल, मसुल्लाम, सेबा, योरै, याकान जी अउर एबेर।
{5:14} उ सबइ लोग अबीहैल क सन्तान रहेन। अबीहैल सूरी क पूत रहा। हूरी याराह क पूत रहा। योराह गिलाद क पूत रहा। गिलाद मीकाएल क पूत रहा। मीकाएल यसीसै क पूत रहा। यसीसै यहदो क पूत रहा। यहदों बूज क पूत रहा।
{5:15} अही अब्दीएल क पूत रहा। अब्दीएल गूनी क पूत रहा। अही ओनके परिवार क प्रमुख रहा।
{5:16} गाद क परिवार समूह क लोग गिलाद छेत्र मँ रहत रहेन। उ पचे बासान छेत्र मँ बासान क चारिहुँ कइँती क नान्ह नगरन मँ अउ सारोन छेत्र क चारागाहन मँ ओकरी चउहद्दी तलक निवास करत रहेन।
{5:17} योनातान अउ यारोबाम क समइ मँ, एन सबहिं लोगन क नाउँ गाद क परिवार इतिहास मँ लिखे रहेन। योनातन यहूदा क राजा रहा। अउर यारोबान इस्राएल क राजा रहा।
{i5:18} जुद्ध मँ निपुण कछू फउजी
{5:18} मनस्से क परिवार क आधे तथा रूबेन अउ गाद क परिवार समूहन स चौवालीस हजार सात सौ साठ वीर जोधा जुद्ध क बरे तइयार रहेन। उ पचे जुद्ध मँ निपुण रहेन। उ पचे ढार-तरवार धारण अउ करत रहेन। उ पचे धुनुस-बाण मँ भी वुसल रहेन।
{5:19} उ पचे हग्री अउ यतूर, नापीस अउ नोदाब लोगन क खिलाफ जुद्ध सुरु किहन।
{5:20} मनस्से, रूबेन अउ गाद परिवार समूह क ओन लोग जुद्ध मँ परमेस्सर स पराथना किहन। उ पचे परमेस्सर स मदद माँगेन काहेकि उ पचे ओह पइ बिस्सास करत रहेन। एह बरे परमेस्सर ओनकर मदद किहस। परमेस्सर ओनका हाग्री लोगन क पराजित करइ दिहस अउर ओन लोग दूसर लोगन क हराएन जउन हग्री लोगन क संग रहेन।
{5:21} उ पचे ओन जनावरन क लिहन जउन हग्री लोगन क रहेन। उ पचे पचास हजार ऊँट, ढाई लाख भेड़िन, दुइ हजार गदहन अउ एक लाख लोग लिहन।
{5:22} बहोत स हग्री लोग मारे गएन काहेकि परमेस्सर रूबेन क लोगन क खिलाफ जुद्ध जीतइ मँ मदद किहस। तब मनस्से, रूबेन अउ गाद क परिवार समूह क लोग हग्री लोगन क भूइँया पइ रहइ लागेन। उ पचे हुवाँ तब तलक रहत रहेन जब तलक बाबुल क फउज इस्राएल क लोगन क नाहीं लइ गइ अउर जब तलक बाबुल मँ बन्दी नाहीं बनावा गवा।
{5:23} मनस्से क परिवार समूह क आधे लोग बासान क पहँटा क लगातार बाल्हेमोर्न, सनीर अउ हेमोर्न पर्वत तलक रहत रहेन। उ पचे एक बिसाल जन समूहवाले लोग बन गएन।
{5:24} मनस्से क परिवार समूह क आधे क प्रमुख इ सबइ रहेन: एपेर, यिसी, एलीएल, अज्रीएल, यिर्मयाह, होदब्याह अउर यहदीएल। उ सबइ सबहिं सक्तीसाली अउर वीर मनई रहेन। उ पचे मसहूर मसनसेधू रहेन अउर उ पचे अपने परिवार क प्रमुख रहेन।
{5:25} किन्तु ओन प्रमुखन उ परमेस्सर क बिरुद्ध पाप किहन, जेनकर उपासना ओनकर पुरखन किहे रहेन। उ पचे हुवाँ रहइवाले ओन मनइयन क लबार देवतन क पूजा करब सुरु किहन जेनका परमेस्सर नस्ट किहस।
{5:26} इस्राएल क परमेस्सर पूल क जुद्ध मँ जाइ क इच्छुक बनाएस। पूल अस्सूर क राजा रहा। ओकर नाउँ तिलगप्तिलेनेस भी रहा। उ मनस्से, रूबेन अउ गाद क परिवार समूहन क बिरुद्ध लड़ा। उ ओनका आपन घर तजइ क मजबूर किहस अउर ओनका बन्दी बनाएस। पूज ओनका हलह, हबोर, हारा अउर गोजान नदी क लगे लिआवा। इस्राएल क उ सबइ परिवार समूह ओन जगहन मँ उ समइ स अब तलक रहत रहेन ह।
{i6:1} लेवी क सन्तानन
{6:1} लेवी क पूत गेर्सोन, कहात अउ मरारी रहेन।
{6:2} कहात क पूत अग्राम, यिसहार, हेब्रोन अउ उज्जीएल रहेन।
{6:3} अग्राम क बच्चन हारून, मूसा अउ मरियम रहेन। हारून क पूत नादाब, अबीहू, एलीआजर अउ ईतामार रहेन।
{6:4} एलीआजर, पीनहास क बाप रहा। पीनहास, अबीस् क बाप रहा।
{6:5} अबीस्, बुक्की क बाप रहा। बुक्की उज्जी क बाप रहा।
{6:6} उज्जी, जरह्याह क बाप रहा। जरह्याह, मरायोत क बाप रहा।
{6:7} मरायोत, अमार्याह क बाप रहा। अमर्याह, अहीतूब क बाप रहा।
{6:8} अहीतूब, सादोक क बाप रहा सादोक, अहीमास क बाप रहा।
{6:9} अहीमास अजर्याह क बाप रहा। अजर्याह, योहानान क बाप रहा।
{6:10} योहानान, अजर्याह क बाप रहा। (अजर्याह उ मनइ रहा जउन यरूसलेम मँ सुलैमान क जरिये बनाए गए मन्दिर मँ याजक क रूप मँ सेवा किहस।)
{6:11} अजर्याह, अमर्याह क बाप रहा। अमर्याह अहीतूब क बाप रहा।
{6:12} अहीतूब, सादोक क बाप रहा। सादोक, सल्लूम क बाप रहा।
{6:13} सल्लूम, हिलकिय्याह क बाप रहा। हिलकिय्याह, अजर्याह क बाप रहा।
{6:14} अजर्याह, सरायाह क बाप रहा। सरायाह, यहोसादाक क बाप रहा।
{6:15} यहोसादाक तब आपन घर तजइ बरे मजबूर कीन्ह गवा जब यहोवा यहूदा अउ यरूसलेम क लोगन क नबूकदनेस्सर क बन्दी क रूप मँ जिला-वतन मँ पठइ दिहेस।
{i6:16} लेवी क दूसर सन्तानन
{6:16} लेवी क पूत गेसोर्र्न, कहात अउर मरारी रहेन।
{6:17} गेसेर्न क पूतन क नाउँ लिब्नी अउ सिमी रहेन।
{6:18} कहात क पूत अम्राम, यिसहार, हेब्रोन अउ उज्जजीएल रहेन।
{6:19} मरारी क पूत महली अउर मूसी रहेन। लेवी क परिवार समूहन क परिवारन क इ सूची अहइ। एनकर सूची ओनके बापन क नाउँ क पहिले राखिके इ अहइ।
{6:20} गेसोर्र्न क सन्तान इ सबइ रहेन: लिब्नी, गेसेर्न क पूत रहा। यहत, लिब्नी क पूत रहा। जिम्मा, यहत क पूत रहा।
{6:21} योआह, जिम्मा क पूत रहा। इद्दो, योआह क पूत रहा। जेरह, इद्दो क पूत रहा। यातरै जेरह क पूत रहा।
{6:22} इ सबइ कहात क सन्तान रहेन: अम्मीनादाब, कहात क पूत रहा। कोरह, अम्मीनादाब क पूत रहा। अस्सीर, कोरह क पूत रहा।
{6:23} एल्काना, अस्सी क पूत रहा। एब्यासाप, एलकाना क पूत रहा। अस्सीर, एब्यासाप क पूत रहा।
{6:24} तहत अस्सीर क पूत रहा। ऊरीएल तहत क पूत रहा। उज्जिय्याह ऊरीएल क पूत रहा। साऊल उज्जिय्याह क पूत रहा।
{6:25} एल्काना क पूत अमासै अउ अहीमोत रहेन।
{6:26} सोपै, एल्काना क पूत रहा। नहत सोपै क पूत रहा।
{6:27} एलीआब, नहत क पूत रहा। यरोहाम, एलीआब क पूत रहा। एल्काना, यरोहाम क पूत रहा। समूएल एल्काना क पूत रहा।
{6:28} समूएल क पूतन मँ स सब स बड़का योएल अउ दूसर अबिय्याह रहा।
{6:29} मरारी क इ सबइ पूत रहेन: महली, मरारी क पूत रहा। लिब्नी, महली क पूत रहा। सिमी, लिब्नी क पूत रहा: उज्जा, सिमी क पूत रहा।
{6:30} सिमा, उज्जा क पूत रहा। हग्गियाह, सिमी क पूत रहा। असायाह, हग्गियाह क पूत रहा।
{i6:31} मन्दिर क गायक
{6:31} इ सबइ उ सब लोग अहइँ जेनका दाऊद यहोवा क भवन क तम्बू मँ करार क सन्दूक धरे जाइ क पाछे संगीत क प्रबन्ध बरे चुनेस।
{6:32} इ सबइ मनई पवित्तर तम्बू पइ गाइके सेवा करत रहेन। पवित्तर तम्बू क मिलापवाला तम्नू भी कहत हीं अउर एन लोग तब तलक सेवा किहन जब तलक सुलैमान यरूसलेम मँ यहोवा क मन्दिर नाहीं बनाएस। उ पचे अपने काम क बरे दीन्ह गए नेमन क अनुसरण करत भए सेवा किहन।
{6:33} इ सबइ नाउँ ओन मनइयन अउ ओनके पूतन क अहइँ जउन संगीत क जरिये सेवा किहन: कहाती लोगन क सन्तान रहेन: गायक हेमान। हेमान योएल क पूत रहा। योएल, समूएल क पूत रहा।
{6:34} समूएल, एल्काना क पूत रहा। एल्काना, योहाम क पूत हरा। यरोहाम एलीएल क पूत रहा। एलीएल तोह क पूत रहा।
{6:35} तोह, सूप क पूत रहा। सूप एल्काना क पूत रहा। एल्काना, महत क पूत रहा। महत अमासै क पूत रहा।
{6:36} अमासै, एल्काना क पूत रहा। एल्काना, योएल क पूत रहा। योएल, अजर्याह क पूत रहा। अजर्याह, सपन्याह क पूत रहा।
{6:37} सपन्याह, तहत क पूत रहा। तहत, अस्सीर क पूत रहा। अस्सीर, एब्यासाप क पूत रहा। एब्यासाप, कोरह क पूत रहा।
{6:38} कोरह, यिसहर क पूत रहा। यिसहार, कहात क पूत रहा। कहात, लेवी क पूत रहा। लेवी, इस्राएल क पूत रहा।
{6:39} हेमान क सम्बंधी असाप रहा। असाप हेमान क दाहिनी कइँती खड़े होइके सेवा किहस। असाप बेरेक्याह क पूत रहा। बेरेक्याह सिमा क पूत रहा।
{6:40} सिमा मीकाएल क पूत रहा। मीकाएल बासेयाह क पूत रहा। बासेयाह मल्किय्याह क पूत रहा।
{6:41} मल्किय्याह एत्नी क पूत रहा। एत्नी जेरह क पूत रहा। जेरह अदायाह क पूत रहा।
{6:42} अदायाह एतना क पूत रहा। एतना जिम्मा क पूत रहा। जिम्मा सिमी क पूत रहा।
{6:43} सिमी यहत क पूत रहा। यहत गेर्सोन क पूत रहा। गेर्सोन लेवी क पूत रहा।
{6:44} मरारी क सन्तान हेमान अउ असाप क सम्बंधी रहेन। उ पचे हेमान क बाएँ पच्छ क गायक समूह रहेन। एताव कीसी क पूत रहा। कीसी अब्दी क पूत रहा। अब्दी मल्लूक क पूत रहा।
{6:45} मल्लूक हसब्याह क पूत रहा। हसब्याह अमस्याह क पूत रहा। अमस्याह हिलकय्याह क पूत रहा।
{6:46} हिलकिय्याह अमसी क पूत रहा। अमसी बानी क पूत रहा। बानी सेमेर क पूत रहा।
{6:47} सेमेर महली क पूत रहा। महली मूसी क पूत रहा। मूसी मरारी क पूत रहा। मरारी लेवी क पूत रहा।
{6:48} हेमान अउ आसाप क भाई लेवी क परिवार समूह स रहेन। लेवी क परिवार समूह क लोग “लेवी बंसी” भी कहे जात रहेन। लेवीय पवित्तर तम्बू मँ करइबरे चुने जात रहेन। पवित्तर तम्बू परमेस्सर क घर रहा।
{6:49} किन्तु सिरिफ हारून क सन्तनन क होमबलि क वेदी अउर धूप क वेदी पइ होमबलि अउर अउ धूपबलि चढ़ावइ क अनुमति रही। हारून क सन्तान परमेस्सर क घर मँ सब स जियादा पवित्तर स्थान मँ सारा काम करत रहेन। उ पचे इस्राएल क लोगन बरे प्रायस्चित क काम भी करत रहेन। उ पचे ओन सब नेमन अउ विधियन क अनुसरण करत रहेन जेनके बरे परमेस्सर क सेवक मूसा आदेस दिहे रहा।
{i6:50} हारून क सन्तान
{6:50} हारून क पूत इ सबइ रहेन: एलीआज़र हारून क पूत रहा। पीनहास एलीआज़र क पूत रहा। अबीसू पीनहास क पूत रहा। बुक्की अबीसू क पूत रहा। उज्जी बुक्की क पूत रहा।
{6:51} बुक्की अबीसू क पूत रहा। उज्जी बुक्की क पूत रहा। जरह्याह उज्जी क पूत रहा।
{6:52} मरायोत जरह्याह क पूत रहा। अमयीह मरायोत क पूत रहा। अहीतूब अमर्याह क पूत रहा।
{6:53} सादोक अहीतूब क पूत रहा। अहीमास सादोक क पूत रहा।
{i6:54} लेवीवंसी परिवारन क बरे घर
{6:54} इ सबइ उ सब जगहिया अहइँ जहाँ हारून क सन्तानन रहिन। उ पचे उ भुइँया पइ जउन ओनका दीन्ह गइ रही अपने उपनिवेसन मँ रहत रहेन। कहाती परिवारन उ भुइँया क पहिला भाग पाएस जउन लेवीवंस क दीन्ह गइ रही।
{6:55} ओनका हेब्रोन नगर अउ ओकरे चारिहुँ कइँती क खेत दीन्ह ग रहेन। इ यहूदा पहँटा म रहा।
{6:56} किन्तु हेब्रोन क नजिक क गाँवअन अउ दूर क खेतन, यपुन्ने क पूत कालेब क दीन्ह ग रहेन।
{6:57} हारून क सन्तानन क हेब्रोन नगर दीन्ह गवा रहा। हेब्रोन क सुरच्छा नगर रहा। ओनके लिब्ना, यत्तीर, एसतमो,
{6:58} हीलेन, दबीर,
{6:59} आसान, जुत्ता, अउ बेतसेमेस नगर भी दीन्ह गएन। उ पचे ओन सबहिं नगरन अउर ओनके चारिहुँ कइँती क खेत प्राप्त किहन।
{6:60} बिन्यामीन क परिवार समूह क लोगन क गिबोन, गेबा अउ अल्लेमेत अउर अनानोत नगरन दीन्ह गएन। उ पचे ओन सबहिं नगरन अउर ओनके चारिहुँ ओर क खेतन क प्राप्त किहन। कहाती परिवार क तेरह नगर दीन्ह गएन।
{6:61} बाकी कहात क सन्तानन मनस्से परिवार समूह क आधे स दस नगर प्राप्त किहन।
{6:62} गेसेर्म क सन्तानन क परिवार समूह तेरह नगर प्राप्त किहन। उ पचे ओन नगरन क इस्साकार, आसेर, नप्ताली अउर बासान छेत्र मँ रहइवाले मनस्से क एक हींसा स प्राप्त किहन।
{6:63} मरारी क सन्तानन क परिवार समूह बारह नगर प्राप्त किहन। उ पचे ओन नगरन क रूबेन, गाद, अउर जबूलून क परिवार समूहन स प्राप्त किहन। उ पचे नगरन क गोटन डाइके प्राप्त किहन।
{6:64} इ तरह इस्राएली लोग ओन नगरन अउ खेतन क लेवीबंसन क लोगन क दिहन।
{6:65} उ पचे सबहिं नगर, यहूदा, सिमोन अउर बिन्यामीन क परिवार समूहन स मिलेन। उ पचे गोटन डाइके इ निहचइ किहन कि कउन सा नगर परिवार लेवी क कउन सा परिवार प्राप्त करी।
{6:66} एप्रैम क परिवार समूह कछू कहाती परिवारन क कछू नगर दिहन। उ सबइ नगर गोटन डाइके चुने गएन।
{6:67} ओनका साकेम नगर दीन्ह गवा। साकेम सुरच्छ नगर अहइ। ओनका गेजेर
{6:68} योकमान, बेथोरेन,
{6:69} अय्यालोन, अउर गत्रिम्मोन भी प्राप्त किहन। उ पचे ओन नगरन क संग क खेत भी पाएन। उ पचे एप्रैम नगर क पहाड़ी प्रदेस मँ रहेन।
{6:70} अउर इस्राएली लोग, मनस्से परिवार समूह क आधे स, आनेर अउ बिलाम नगरन क कहाती परिवारन क दिहन। ओन कहाती परिवारन ओन नगरन क संग खेतन क भी प्राप्त किहन।
{i6:71} दूसर लेवीबंसी परिवारन घर प्राप्त किहन
{6:71} गेसेर्मी परिवारन मनस्से परिवार समूह क आधे स, बासान अउ अस्तारोत छेत्रन मँ गोलान क नगरन क प्राप्त किहन। उ पचे ओन नगरन क लगे क खेत भी पाएन।
{6:72} गेसेर्मी परिवार केदसे, दाबरात, रामोत अउर गानेम नगरन क आसेर परिवार समूह स
{6:73} प्राप्त किहन। उ पचे ओन नगरन क लगे क खेतन भी प्राप्त किहन।
{6:74} गेसेर्मी परिवार मसाल, अब्दोन, हूकोक अउर रहोब क नगरन क आसेर परिवार समूह
{6:75} स प्राप्त किहस। उ पचे ओन नगरन क लगे क खेतनभी प्राप्त किहन।
{6:76} गेर्सोमी परिवार गालील मँ केदेस, हम्मोन अउर किर्यातेम नगरन क भी नप्ताली क परिवार समूह स प्राप्त किहस। उ पचे ओन नगरन क लगे क खेतन भी प्राप्त किहन।
{6:77} लेवीबंसी लोगन मँ स बाकी मरारी परिवार क अहइँ। उ पचे जेवयम, कर्ता, सिम्मोन अउ ताबोर नगरन क जबूलून परिवार समूह स प्राप्त किहन। उ पचे ओन नगरन क लगे क खेत भी प्राप्त किहन।
{6:78} मरारी परिवार रेगिस्ताने मँ बेसेर क नगरन, यहसा, कदेमोत, अउ मेपाता क भी रूबेन क परिवार समूह स प्राप्त किहन। रूबेन क परिवार
{6:79} समूह यरदन नदी क पूरब कइँती यरीहो नगर क पूरब मँ रहत रहा। एन मरारी परिवारन नगर क लगे क खेत भी पाएन।
{6:80} मरारी परिवार गिलाद मँ रामोत, महनैम, हेसोबोन अउर याजेर नगरन क गाद क परिवार
{6:81} समूह स प्राप्त किहन। उ पचे ओन नगरन क लगे क खेत भी प्राप्त किहन।
{i7:1} इस्साकार क सन्तान
{7:1} इस्साकार क चार पूत रहेन। ओनकर नाउँ तोला, पूआ, यासूब, अउ सिम्रोन रहेन।
{7:2} तोला क पूत उज्जी, रपयाह, यरीएल, यहमै, यिबसाम अउर समूएल रहेन। उ पचे सबहिं अपने परिवारन क प्रमुख रहेन। उ पचे मनसेधू अउ ओनकर सन्तान जोधा रहेन। ओनकर परिवार बाढ़त रहेन अउ जब दाऊद राजा भवा, तब हुवाँ बाईस हजार छ: सौ मनई जुद्ध बरे तइयार रहेन।
{7:3} उज्जी क पूत यिज़ह्याह रहा। यिज़ह्याह क पूत मीकाएल, ओबद्याह, योएल, यिस्सिय्याह, रहेन। उ पचे सबहिं पाँचहु अपने परिवारन क प्रमुख रहेन।
{7:4} ओनके परिवार क इतिहास इ बतावत ह कि ओनके लगे छत्तीस हजार जोधा जुद्ध क बरे तइयार रहेन। ओनकर बड़ा परिवार रहा। काहेकि ओनकर बहोत स मेहरारुअन अउ बच्चन रहेन।
{7:5} परिवार इतिहास इ बतावत ह कि इस्सकार क सबहिं परिवार समूहन मँ सत्तासी हजार सक्तीसाली फउजी रहेन।
{i7:6} बिन्यामीन क सन्तान
{7:6} बिन्यामीन क तीन पूत रहेन। ओनकर नाउँ बेला, बेकेर अउ यदीएल रहेन।
{7:7} बेला क पाँच पूत रहेन। ओनकर नाउँ एसबोन, उज्जी, उज्जीएल, यरीमोत, अउ इरी रहेन। उ पचे अपने परिवारन क प्रमुखन रहेन। ओनकर परिवार इतिहास बतावत ह कि ओनके लगे बाईस हजार चौंतीस फउजी रहेन।
{7:8} बेकेर क पूत जमीरा, योआस, एतीएजेर, एल्योएनै, ओम्री, यरेमोत, अबिय्याह, अनातोत अउ आलेमेत रहेन। उ पचे सबहिं बेकेर क बच्चा रहेन।
{7:9} ओनकर परिवार इतिहास बतावत ह कि परिवार प्रमुख कउन रहेन अउर ओनकर परिवार इतिहास इ भी कहत ह ओनकर बीस हजार दुइ सौ फउजी रहेन।
{7:10} यदीएल क पूत बिल्हान रहा। बिल्लन क पूत यूस, बिन्यामीन, एहद, कनान, जेतान, तर्सीस अउ अहीसहर रहेन।
{7:11} यदीएल क सबहिं पूत अपने परिवार क प्रमुख रहेन। ओनकर सतरह हजार दुइ सौ फउजी जुद्ध बरे तइयार रहेन।
{7:12} सुप्पीम अउ हुप्पीम ईर सन्तान रहेन। हूसी अहेर क पूत रहा।
{i7:13} नप्ताली क सन्तान
{7:13} नप्ताली क पूत एसीएल, गूनी, येसेर अउ सल्लूम रहेन। अउर इ सबइ बिल्हा क सन्तान रहेन।
{i7:14} मनस्से क सन्तान
{7:14} इ सबइ मनस्से क सन्तान अहइँ। मनस्से क उसीएल नाउँ क पूत रहा। जउन ओकर अरामी रखैल स रहा। ओनकर माकीर भी रहा। माकीर गिलाद क बाप रहा।
{7:15} माकीर हुप्पीम अउर सुप्पीम लोगन क एक मेहरारु स बियाह किहस। माका क दूसर मेहरारु क नाउँ सलोफाद रहा। सलोफाद क सिरिफ बिटियन रहिन। माकीर क बहिन क नाउँ भी माका रहा।
{7:16} माकीर क मेहरारु माका क एक पूत भवा। माका अपने पूत क नाउँ पेरेस धरेस। पेरेस क भाई क नाउँ सेरेस रहा। सेरेस क पूत ऊलाम अउ राकेम रहेन।
{7:17} ऊलाम क पूत बदान रहा। इ सबइ गिलाद क सन्तान रहेन। गिलाद माकीर क पूत रहा। माकीर मनस्से क पूत रहा।
{7:18} माकीर क बहिन हम्मोलेकेत क पूत ईसहोद, अबीएजेर, अउर महला रहेन।
{7:19} समीदा क पूत अहयान, सेकेम लिखी अउर अनीआम रहेन।
{i7:20} एप्रैम क सन्तान
{7:20} एप्रैम क सन्तानन क इ सबइ नाउँ रहेन। एप्रैम क पूत सूतेलह रहा। सूतलेह क पूत बेरेद रहा। बेरेद क पूत तहत रहा। तहत क पूत एलाद रहा।
{7:21} एलाद क पूत तहत रहा। तहत क पूत जाबाद रहा। जाबाद क पूत सूतेलह रहा। कछू मनइयन जउन गत नगर मँ बड़े भए रहेन, येजेर अउ एलाद क मार डाएन। इ एह बरे भवा कि येजेर अउ एलाद ओन लोगन क गइयन अउ भेड़िन चोरावइ गत गए रहेन।
{7:22} एप्रैम एजेर अउ एलाद क बाप रहा। उ कइउ दिनन तलक रोवत रहा। काहेकि येजेर अउर एलाद मर गए रहेन। एप्रैम क परिवार ओका सांत्वना देइ आवा।
{7:23} तब एप्रैम अपनी मेहरारु क संग तने क सम्बंध किहस। एप्रैम क मेहरारु गर्भवती भइ अउ उ एक पूत क जन्म दिहस। एप्रैम अपने नवे पूत क नाउँ बरीआ धरेस काहेकि ओकरे परिवार क संग कछू बुरा भवा रहा।
{7:24} एप्रैम क बिटिया सेरा रही। सेरा नीच बेथोरान अउ ऊँच बेथोरान अउर नीच उज्जेनसेरा अउ ऊँच उज्जेनसेरा बसाएस।
{7:25} रेपा एप्रैम क पूत रहा। रेसेप रेपा क पूत रहा। तेलह रेसेप क पूत रहा। तहन तेलह क पूत रहा।
{7:26} लादान तहन क पूत रहा अम्मीहूद लादान क पूत रहा। एलीसाम अम्मीहूद क पूत रहा।
{7:27} नून एलीसामा क पूत रहा। यहोसू नून क पूत रहा।
{7:28} इ सबइ उ नगर अउ प्रदेस अहइँ जहाँ एप्रैम क सन्तान रहत रहेन। बेतेल अउ एकरे नगिचे क गाँव पूरब मँ नारान, गेजेर अउ पच्छिम मँ एकरे निअरे क गावँ, अउ सेकम अउ अज्जा क रास्ते तलक क निअरवाले गांँव।
{7:29} मनस्से क भुइँया क चउहद्दी पइ बेतसान, मगिदो अउ दोर नगर अउर ओनका नजिक सक सबहिं गाँव रहेन। इस्राएल क पूत यूसुफ क सन्तान एन नगरन मँ रहत रहिन।
{i7:30} आसेर क सन्तान
{7:30} आसेर क पूत यिम्ना, यिस्वा, यिस्वी अउ बरीआ रहेन। ओनकर बहिन क नाउँ सरेह रहा।
{7:31} बरीआ क पूत हेबरे अउ मलकीएल रहेन। मलकीएल बिजोर्त क बाप रहा।
{7:32} हेबेर यपलेत, सोमेर होताम अउर ओनकर बहिन सू्आ क बाप रहा।
{7:33} यपलेत क पूत पासक, बिम्हाल अउ अस्नात रहेन। इ सबइ यपलेत क बच्चन रहेन।
{7:34} सेमरे क पूत अही, रोहगा, यहुब्बा अउ अराम रहेन।
{7:35} सेमेर क भाई क नाउँ हेलेम रहा। हेलेम क पूत सो पह, यिम्ना, सेलेस अउ आमाल रहेन।
{7:36} सोपह क पूत सूह, हनेर्पे, सूआल, बेरी, इम्रा,
{7:37} बेसेर, होद, सम्मा, सिलसा, यित्रान अउ बेरा रहेन।
{7:38} येतेर क पूत यपुन्ने, पिस्पा अउ अरा रहेन।
{7:39} उल्ला क पूत आरह, हन्नीएल, अउ रिस्चा रहेन।
{7:40} इ सबइ मनई आसेर क सन्तान रहिन। उ पचे अपने परिवारन क प्रमुख रहेन। उ पचे उत्तिम पुरुख रहेन। उ पचे योद्धा अउ महान प्रमुख रहेन। ओनके परिवारे क इतिहास बतावत ह कि छब्बीस हजार फउजी जुद्ध बरे तइयार रहेन।
{i8:1} राजा साऊल क परिवार इतिहास
{8:1} बिन्यामीन बेला क बाप रहा। बेला बिन्यामीन क पहिला पूत रहा। अबेल बिन्यामीन क दूसर पूत रहा। अहरह बिन्यामीन क तीसर पूत रहा।
{8:2} नोहा बिन्यामीन क चउथा पूत रहा अउर रापा बिन्यामीन क पाँचवाँ पूत रहा।
{8:3} बेला क पूत अद्दार,
{8:4} गेरा, अबीहूद, अबीसू, नामान,
{8:5} अहोह, गेरा, सपूपान अउ हूराम रहेन।
{8:6} एहूद क सन्तान इ सबइ रहेन। इ सबइ गेबा मँ अपने परिवारन क प्रमुख रहेन। उ पचे आपन घर तजइ अउर मानहत मँ रहइ क
{8:7} मजबूर कीन्ह गए रहेन। एहूद क सन्तान नामान, अहिय्याह, अउर गेरा रहेन। गेरा ओनका घर तजइ क मजबूर किहस। गेरा उज्जा अउ अहीलूद क बाप रहा।
{8:8} सहरैम आपन पत्नियन हसीम अउ बारा क मोआब मँ तलाक दिहस। इ करइ क पाछे, ओकर कछू दूसर गदेलन दूसर पत्नी स पइदा भएन।
{8:9} सहरैम क योआब, सिब्या, मेसा, मल्काम, यूस, सोक्या, अउर मिर्मा ओकर
{8:10} मेहरारु होदेस स भएन। उ पचे अपने परिवारन क प्रमुख रहेन।
{8:11} सहरेर्म अउर हसीम क दुइ पूत अबीतूब अउ एल्पाल रहेन।
{8:12} एल्पाल क पूत एबेर, मिसाम, सेमेद, बरीआ अउ सेमा रहेन। सेमेद ओनो अउ लोद नगर अउ लोद क चारिहुँ कइँती नान्ह नगर
{8:13} बनाएस। बरीआ अउ सेमा अय्यालोन मँ रहइवाले परिवारन क प्रमुख रहेन। ओन पूतन गत मँ रहइवालन क ओका तजइ क मजबूर किहन।
{8:14} बरीआ क पूत सासक अउर यरमोत,
{8:15} जबद्याह, अराद, एदेर,
{8:16} मीकाएल, यिस्पा अउ योहा रहेन।
{8:17} एल्पाल क पूत जबद्याह, मुसुल्लाम, हिजकी, हेबर,
{8:18} यिसमरै, थिजलीआ अउ योबाब रहेन।
{8:19} सिमी क पूत याकीम, जिवी, जब्दी,
{8:20} एलीएनै, सिल्लतै, एलीएल,
{8:21} अदायाह, बरायाह अउ सिम्रात रहेन।
{8:22} सासक क पूत यिसपान, यबेर, एलीएल,
{8:23} अब्दोन जिक्री, हानान,
{8:24} हनन्याह, एलाम, अन्तोतिय्याह,
{8:25} यिपदयाह, अउर पनूएल रहेन।
{8:26} यरोहाम क पूत समसैरे, सहर्याह, अतल्याह,
{8:27} योरेस्याह, एलिय्याह, अउर जिवी रहेन।
{8:28} इ सबइ सबहिं मनई अपने परिवारन क प्रमुख रहेन। उ पचे अपने परिवार क इतिहास मँ प्रमुख क रूप मँ अंकित रहेन। उ पचे यरूसलेम मँ रहत रहेन।
{8:29} येयील गिबोन क बाप रहा। उ गिबोन नगर मं रहत रहा। ययील क मेहरारु क नाउँ माका रहा।
{8:30} योयील क सबस बड़का पूत अब्दोन रहा। दूसर पूत सूर, कीस, बाल, नेर, नादाब,
{8:31} गदोर, अह्यो, जेकेर अउर मिकोत रहेन,
{8:32} मिकोत सिमा क बाप रहा। इ सबइ पूत भी यरूसलेम मँ अपने सम्बन्धियन क नगिचे रहत रहेन।
{8:33} नेर, कीस, क बाप रहा कीस साऊल क बाप रहा। अउर साऊल योनातान, मल्कीसू, अबीनादाब अउर एसबाल क बाप रहा।
{8:34} योनातान क पूत मरीब्बाल रहा। मरीब्बाल मीका क बाप रहा।
{8:35} मीका क पूत पीतोन, मेलेक, तारे अउ आहाज रहेन।
{8:36} आहाज यहोअद्दा क बाप रहा। यहोअद्दा आलेमेत, अजमावेत अउ जिम्री क बाप रहा। जिम्री मोसा क बाप रहा।
{8:37} मोसा बिना क बाप रहा। रापा बिना क पूत रहा। एलासा रापा क पूत रहा अउर आसेल एलासा क पूत रहा।
{8:38} आसेल क छ: पूत रहेन। ओनकर नाउँ अज्रीकाम, बोकरु, यिस्माएल, सार्याह, ओबद्याह अउर हानान रहेन। इ सबइ सबहिं पूत आसेल क सन्तान रहेन।
{8:39} आसेल क भाई एसेक रहा। एसेक क कछू पूत रहेन। एसेक क इ सबइ पूत रहेन: ऊलाम एसेक क सब स बड़का पूत रहा। यूसा एसेक क दूसर पूत रहा। एलीपेलेत एसेक क तीसर पूत रहा।
{8:40} ऊलाम क पूत बलवान जोधा अउर धनुस-बाण क प्रयोग मँ वुसल रहेन। ओनकर बहोत स पूत अउ पोता रहेन। सब मिलाइके डेढ़ सौ पूत अउ पोता रहेन। सब मिलाइके डेढ़ सौ पूत अउ पोता रहेन। इ सबइ सबहिं मनई बिन्यामीन क सन्तान रहिन।
{i9:1} यरूसलेम क लोग
{9:1} इस्राएल क लोगन क नाउँ ओनके परिवार क इतिहास मँ अंकित रहेन। उ सबइ परिवार इतिहास इस्राएल क राजा लोगन क इतिहास क पुस्तक मँ सम्मिलित भए रहेन। यहूदा क लोग बन्दी बनाए गए रहेन अउर बाबेल क जाइ क मजबूर कीन्ह गए रहेन। उ पचे उ जगह पइ एह बरे लइ जावा गएन, काहेकि उ पचे परमेस्सर क बरे बिस्सास क जोग्ग नाहीं रहेन।
{9:2} सब स पहिले लउटिके आवइबाले अउर अपने नगरन अउ अपने पहँटा मँ रहइवाले लोगन मँ कछू इस्राएली, याजक, लेवीबंसी अउ मन्दिर मँ सेवा करइवाले सेवक रहेन।
{9:3} इ सबइ यरूसलेम मँ रहइवाला यहूदा, बिन्यामीन, एप्रैम अउर मनस्से परिवार समूह क लोग अहइँ।
{9:4} ऊतै अम्मीहूद क पूत रहा। अम्मीहूद ओम्री क पूत रहा। ओम्री इम्री क पूत रहा। इम्री बानी क पूत रहा। बानी पेरेस क सन्तान रहा। पेरेस यहूदा क पूत रहा।
{9:5} सीलोइ लोग जउन यरूसलेम मँ रहत रहेन, इ सबइ रहेन: असायाह, सब स बड़का पूत रहा। अउ असायाह क पूत रहेन।
{9:6} जेरह लोग, जउन यरूसलेम मँ रहत रहेन, इ सबइ रहेन; यूएल अउर ओकर सम्बन्धी, उ सबइ सब मिलाइके छ: सौ नब्बे रहेन।
{9:7} बिन्यामीन क परिवार समूह स जउन लोग यरूसलेम मँ रहेन, उ सबइ इ सब अहइँ: सल्लू मसुल्लाम क पूत रहा। मुसल्लाम होदब्याह क पूत रहा। होदब्याह हस्सनूआ क पूत रहा।
{9:8} यिबनाय्याह यरोहाम क पूत रहा। एला उज्जी क पूत रहा। उज्जी मिवी क पूत रहा। मसुल्लाम सपत्याह क पूत रहा। सपत्याह रूएल क पूत रहा। रूएल यिब्निय्याह क पूत रहा।
{9:9} बिन्यामीन क परिवार इतिहास बतावत ह कि यरूसलेम मँ ओनकर नौ सौ छप्पन मनई रहत रहेन। उ सबइ सबहिं मनई अपने परिवारन क प्रमुख रहेन।
{9:10} इ सबइ उ सब याजक अहइँ जउन यरूसलेम मँ रहत रहेन: यदायाह, यहोयारीब, याकीन अउ अज़र्याह।
{9:11} अज़र्याह हिलकिय्याह क पूत रहा। हिलकिय्याह मसुल्लाम क पूत रहा। मसुल्लाम सादोक क पूत रहा। सादोक मरायोत क पूत रहा। मरायोत अहीतूब क पूत रहा। अहीतूब परमेससर क मन्दिर क बरे बिसेस उत्तरदायी अधिकारी रहा।
{9:12} यरोबाम क पूत अदायाह भी रहा। यरोहाम पसहूर क पूत रहा पसहूूर मल्किय्याह क पूत रहा अउर हुवाँ अदोएल क पूत मासै रहा। अदोएल जहजेस क पूत रहा। जेरा मसुल्लाम क पूत रहा। मसुल्लाम मसिल्लीत क पूत रहा। मलिल्लीत इम्मेर क पूत रहा।
{9:13} हुवाँ एक हजार सात सौ साठ याजकन रहेन। उ पचे अपने परिवारन क प्रमुख रहेन। उ पचे परमेस्सर क मन्दिर मँ सेवा करइ क कार्य क बरे उत्तरदायी रहेन।
{9:14} लेवी क परिवार समूह स जउन लोग यरूसलेम मँ रहत रहेन, उ पचे इ सबइ अहइँ: हस्सूब क पूत समायाह, हस्सूब अज्रीकाम क पूत रहा। अज्रीकाम हसब्याह क पूत रहा। हसब्याह मरारी क सन्तानन क पूत रहा।
{9:15} यरूसलेम मँ बकबक्कर, हरेस, गालाल अउ मत्तन्याह भी रहेन। मत्तन्याह मीका क पूत रहा। मीका जिक्री क पूत रहा। जिक्री आसाप क पूत रहा।
{9:16} ओबद्याह समायाह क पूत रहा। समायाह गालाल क पूत रहा। गालाल यदूतून क पूत रहा अउर आसा क पूत बेरेक्याह यरूसलेम मँ रहत रहा। आसा एल्काना क पूत रहा। एल्काना नेतोपा लोगन क लगे गाँवअन मँ रहत रहा।
{9:17} इ सबइ उ सब दुआरपाल अहइँ जउन यरूसलेम मँ रहत रहेन: सल्लूम, अक्वूब, तल्मोन, अहीमान अउर ओनकर सम्बंधी। सल्लूम ओनकर प्रमुख रहा।
{9:18} अब इ सबइ मनई पूरब कइँती राजा क दुआर क ठीक बगल प़ढ़ाव डालि रहत रहेन। उ सबइ दुआरपाल लेवी परिवार समूह स रहेन।
{9:19} सल्लूम कोरे क पूत रहा। कोरे एब्यासाप क पूत रहा। एब्याहसाप कोरह क पूत रहा। सल्लूम अउ ओकर भाई दुआरपाल रहेन। उ पचे कोरे परिवार स रहेन। ओनका पवित्तर तम्बू क दुआर क रच्छा करइ क कार्य करइ रहा। उ पचे एका वइसे ही करत रहेन जइसे एनकर पुरखन एनके पहिले किहे रहेन। ओनके पुरखन क इ कार्य रहा कि उ पचे पवित्तर तम्बू क दुआर क रच्छा करइँ।
{9:20} पुराने जमाने मँ, पीनहास दुआरपालन क निरिच्छक रहा। पीनहास एलीआज़र क पूत रहा। यहोवा पीनहास क संग रहा:
{9:21} मेसेलम्याह क पूत जकर्यार्ह पवित्तर तम्बू क दुआर क दुआरपाल रहा।
{9:22} सब मिलाइके दुइ सौ बारह मनई पवित्तर तम्बू क दुआर क रच्छा बरे चुने गए रहेन। ओनकर नाउँ ओनके परिवार इतिहास मँ ओनके नान्ह नगरन मँ लिखे। भए रहेन। दाऊद अउ समूएल नबी ओन लोगन क चुनेन, काहेकि ओन पइ बिस्सास कीन्ह जाइ सकत रहा।
{9:23} दुआरपालन अउर ओनकर सन्तानन क जिम्मेदारी यहोवा क मन्दिर, पवित्तर तम्बू क रच्छा करब रहा।
{9:24} हुवाँ चारिहुँ तरफ दुआर रहेन: पूरब, पच्छिम, उत्तर अउर दविखन।
{9:25} दुआरपालन क सम्बन्धियन क, जउन नान्ह नगर मँ रहत रहेन, समइ-समइ पइ आइके ओनका मदद करइ पड़त रही। उ पचे आवत रहेन अउर हर बार सात दिन तलक दुआरपालन क सहायता करत रहेन।
{9:26} दुआरपालन क चार प्रमुख दुआरपाल हुवाँ रहेन। उ पचे लेवीबंसी मनई रहेन। ओनकर कर्त्तव्य परमेस्सर क मन्दिर क कमरन अउ खजाना क देखभाल करब रहा।
{9:27} उ पचे रातिभर परमेस्सर क मन्दिर क रच्छा मँ खड़े रहत रहेन अउर परमेस्सर क मन्दिर क हर रोज भिंसारे खोलइ क ओनकर काम रहा।
{9:28} कछू दुआरपालन क काम मन्दिर क सेवा मँ काम आवइवाली तश्तरियन क देखभाल करब रहा। उ पचे एन तस्तरियन क तब गनत रहेन जब उ पचे भीतर लाई जात रहिन। उ पचे एन तस्तरियन क तब भी गनत् रहेन जब उ पचे बाहेर जात रहिन।
{9:29} दूसर दुआरपाल रस्मी-सामग्री अउर ओन बिसेस तस्तरियन क देखभाल क बरे चुने जात रहेन। उ पचे आटा, दाखरस, तेल, सुगन्धि अउर बिसेस तेल क भी देखरेख करत रहेन।
{9:30} किन्तु सिरिफ याजक ही बिसेस तेल क मिलावइ क काम करत रहेन।
{9:31} एक मतित्याह नाउँ क लेवीबंसी रहा जेकर काम भेंट मँ उपयोग क बरे रोटी पकाउब रहा। मतित्याह सल्लूम क सब स बड़ा पूत रहा। सल्लूम कोरह परिवार क रहा।
{9:32} दुआरपालन मँ स कछू जउन कहात परिवार क रहेन, हर एक सबित क मेज पइ रखी जाइवाली रोटी क तइयार करइ क काम करत रहेन।
{9:33} उ पचे लेबीवंसी जउन गायक रहेन अउर अपने परिवारन क प्रमुख रहेन, मन्दिर क कमरन मँ ठहरत रहेन। ओनका दूसर काम नाहीं करइ पड़त रहेन। काहेकि उ पचे मन्दिर मँ दिन-रात काम क बरे उत्तरदायी रहेन।
{9:34} इ सबइ लेवीबंसी अपने परिवारन क प्रमुख रहेन। उ पचे अपने परिवारन क इतिहास मँ प्रमुख क रूप मँ अंकित रहेन। उ पचे यरूसलेम मँ रहत रहेन।
{i9:35} राजा साऊल क परिवार इतिहास
{9:35} यीएल गिबोन क बाप रहा। यीएल गिबोन नगर मँ रहत रहा। यीएल क मेहरारु क नाउँ माका रहा।
{9:36} यीएल क सब स बड़का पूत अब्दोन रहा। दूसर पूत सूर, कीस, बाल नेर, नादाब,
{9:37} गदोर, अह्यो, जकर्याह अउर मिल्कोत रहेन।
{9:38} मिल्कोत सिमाम क बाप रहा। यीएल क परिवार अपने सम्बन्धियन क संग यरूसलेम मँ रहत रहा।
{9:39} नेर कीस क बाप रहा। कीस साऊल क बाप रहा अउर साऊल योनातान, मल्कीस अबीनादाब अउर एसबाल क बाप रहा।
{9:40} योनातान क पूत मरीब्बाल रहा। मरीब्बाल मीका बाप रहा।
{9:41} मीका क पूत पीतोन, मेलेक, तहरे अउर अहाज रहेन,
{9:42} आहाज जदा क बाप रहा। जदा यारा क बाप रहा। आलेमेत, अजमावेत अउर जिम्री क बाप रहा। जिम्री मोसा क बाप रहा।
{9:43} मोसा बिना क पूत रहा। रपायाह बिना क पूत रहा। एलासा रपायाह क पूत रहा अउर आसेल एलासा क पूत रहा।
{9:44} आसेल क छ: पूत रहेन। ओनकर नाउँ रहेन: अज्रीकाम, बोकरू, इस्माएल, सार्याह, ओबद्याह, अउर हनान। उ पचे आसेल क बच्चन रहेन।
{i10:1} राजा साऊल क मउत
{10:1} पलिस्ती लोग इस्राएल क लोगन क खिलाफ लड़ेन। इस्राएल क लोग पलिस्तियन क समान्वा पराइ गएन। बहोत इस्राएली लोग गिलबो पर्वत पइ मारे गएन।
{10:2} पलिस्ती लोग साऊल अउर ओकरे पूतन क पाछा लगातार करत रहेन। उ पचे ओनका धइ लिहेन अउर ओनक मार डाएन। पलिस्तियन साऊल क पूतन योनातान, अबीनादाब अउर मलकीसू क मार डाएन।
{10:3} साऊल क चारिहुँ कइँती जुद्ध घमासान होइ गवा। धनुर्धारियन साऊल पइ आपन बाण छोड़ेन अउर ओका घायल किहन।
{10:4} तब साऊल अपने कवच वाहक स कहेस, “अपनी तरवार बाहेर हींचा अउर एकर उपयोग मोका मारइ मँ करा। तब उ पचे खतनारहित जब अइहीं तउ न मोका चोट पहोंचइही न ही मोर हँसी उड़इहीं।” किन्तु साऊल क कवच वाहक ससान रहा। उ साऊल क मारब अस्वीकार किहस। तब साऊल अपनी तरवार क उपयोग खुद क मारइ बरे किहस। उ अपनी तरवार क नोक पइ गिरा।
{10:5} कवचवाहक लखेस कि साऊल मर गवा, तब उ खुद क मार डाएस। उ अपनी तरवार क नोंक पइ गिरा अउर मर गवा।
{10:6} इ तरह साऊल अउर ओकर तीनउँ पूतन मर गएन। साऊल क सारा परिवार एक संग मर गवा।
{10:7} घाटी मँ रहइवाले इस्राएल क सबहिं लोग लखेन कि ओकर आपन फउज भाग गएन। उ पचे लखेन कि साऊल अउर ओकर पूत मर गएन। एह बरे उ पचे अपने नगरन क तजेन अउ पराइ गएन। तब पलिस्ती ओन नगरन मँ आएन जेनका इस्राएलियन तज दिहे रहेन अउर पलिस्ती ओन नगरन मँ रहइ लागेन।
{10:8} अगले दिन, पलिस्ती लोग ल्हासन क बहुमूल्य चिजियन लेइ आएन। उ पचे साऊल क ल्हासन अउर ओकरे पूतन क ल्हासन क गिबोन पर्वत पइ पाएन।
{10:9} पलिस्तियन साऊल क ल्हास स चिजियन उतारेन। उ पचे साऊल क मूँड़ अउर कवच लिहेन। उ पचे आपन पूरे देस मँ अपने लबार देवतन अउ लोगन क सूचना देइ बरे दूत पठएन।
{10:10} पालिस्तियन साऊल क कवच क अपने लबार देवता क मन्दिर मँ धरेन। उ पचे साऊल क मूँड़ि क दागोन क मन्दिर लटकाएन।
{10:11} याबेस गिलाद नगर मँ रहइवाले सब लोग उ हर एक बात सुनेन जउन पलिस्ती लोग साऊल क संग किहे रहेन।
{10:12} याबेस क सबहिं बीर मनई साऊल अउ ओकरे पूतन क ल्हास लेइ गएन। उ पचे ओनका याबेस मँ लइ आएन। ओन बीर मनसेधुअन साऊल अउ ओकरे पूतन क हाड़न क, याबेस मँ एक बिसाल बृच्छ क खाले दफनाएन। तब उ पचे अपना दुःख परगट किहन अउ सात दिन तलक उपवास रखेन।
{10:13} साऊल एह बरे मरा कि उ यहोवा क बरे बिस्सास पात्र नाहीं रहा। साऊल यहोवा क आदेसन क पालन नाहीं किहस। साऊल एक माध्यम क लगे गवा अउर
{10:14} यहोवा क तजिके ओहसे सलाह माँगेस। इहइ कराण अहइ कि यहोवा ओका मार डाएस अउर यिसै क पूत दाऊद क राज्ज दिहस।
{i11:1} दाऊद इस्राएल क राजा होत ह
{11:1} इस्राएल क सबहिं लोग हेब्रोन नगर मँ दाऊद क लगे गएन। उ पचे दाऊद स कहेन, “हम तोहार ही रक्त-माँस अही।
{11:2} बीते दिन मँ, जब साऊल राजा रहा तब भी हमार तू जुद्ध मँ सन्चालन किहा। हे दाऊद, यहोवा तोहसे केहस, ‘तू मोरे लोगन क गड़रिया रहब्या। तू मोरे लोगन क ऊपर सासक होब्या।’”
{11:3} इस्राएल क सबहिं प्रमुखन दाऊद क लगे हेब्रोन नगर मँ आएन। दाऊद हेब्रोन मँ ओन प्रमुखन क संग यहोवा क सामने एक समझौता किहस। प्रमुखन दाऊद क अभिसेक किहन। इ तरह उ इस्राएल क राजा बन गवा। यहोवा समूएल दुआरा इ बचन दिहे रहा कि इ होइ।
{i11:4} दाऊद यरूसलेम क कब्जा किहस
{11:4} दाऊद अउ इस्राएल क सबहिं लोग यरूसलेम नगर क गएन। यरूसलेम ओन दिनन यबूस कहा जात रहा। उ नगर मँ रहइवाले यबूसी कहे जात रहेन।
{11:5} उ नगर क निवासी लोग दाऊद स कहेन, “तू हमारे नगर क प्रवेस नाहीं कइ सकत्या।” किन्तु दाऊद ओन लोगन क पराजित किहस। दाऊद सिय्योन क किले पइ कब्जा कइ लिहस। इ जगह “दाऊद नगर” बना।
{11:6} दाऊद कहेस, “उ मनई जउन यबूसी लोगन पइ आवमण क संचालन करी, मोर पूरी फउज क सेनापति होइ।” एह बरे योआब आवमण क संचालन किहस। योआब सरूयाह क पूत रहा। योआब सेना क सेनापित होइ गवा।
{11:7} तब दाऊद किला मँ आपन महल बनाएस। इहइ कारण अहइ ओकर नाउँ दाऊद नगर पड़ा।
{11:8} दाऊद किले क चारिहुँ कइँती नगर बसाएस। उ एकॉ मिल्लो स नगर क चारिहुँ कइँती की दीवार तलक बसाएस। योआब नगर क दूसर भागन क मरम्मत किहेस।
{11:9} दाऊद लगातार महान बनता गवा। सर्वशक्तीमान यहोवा ओकरे संग रहा।
{i11:10} दाऊद क विसिस्ठ बीर
{11:10} दाऊद क बिसिस्ठ बीरन क ऊपर क प्रमुखन क इ सूची अहइ: इ सबइ बीर दाऊद क संग ओकरे राज्ज मँ बहोत सक्तीसाली बन गएन। उ पचे अउ इस्राएल क सबहिं लोग दाऊद क सहायता किहन अउर ओका राजा बनाएन। इ ठीक वइसा भवा जइसा परमेस्सर बचन दिहे रहा।
{11:11} इ दाऊद क बीर मनइयन क सूची अहइ: यासोबाम हक्मोनी लोगन मँ स रहा। यसोबाम राजा क बिसिस्ठ फउज क प्रमुख रहा। यसोबाम अपने भाले क उपयोग तीन सौ मनइयन स जुद्ध करइ बरे किहस। उ एक ही दाईं ओन तीन सौ मनइयन क मार डाएस।
{11:12} एलीआज़ार दोदो क पूत, अदोही स रहा। एलीआज़ार तीन बीरन मँ स एक रहा।
{11:13} एलीआज़ार पसदम्मीम मँ दाऊद क संग रहा। पलिस्ती लोग उ जगह पइ जुद्ध करइ आएन। उ जगह पइ एक जौ स भरा खेत रहा। उहइ जगह, जहाँ इस्राएली लोग पलिस्ती लोगन स भागे रहेन।
{11:14} किन्तु उ सबइ तीन बीर उ खेत क बीच रुक गएन अउर पलिस्तियन स लड़ेन अउ ओनका हराइ डाएन अउर इ तरह यहोवा इस्राएलियन क बड़ी जीत दइ दिहस।
{11:15} एक दाई, दाऊद, अदुल्लाम गुफा क लगे रहा अउर पलिस्ती फउज खाले रपाईम क घाटी मँ रही। तीस बीरन मँ स तीन बीरन उ गुफा तलक, लगातार रेंगत भए दाऊद क लगे पहोंचेन।
{11:16} दूसर अवसर पइ, दाऊद किले मँ रहा, अउर पलिस्ती सेना क एक समूह बेतलेहेम मँ रही।
{11:17} एक बार दाऊद कहेस, “कास कउनो मोका बेतलेहेम नगर क दुआर क लगे क वुआँ स थोड़ा पानी लाइके पिलातेन!”
{11:18} तब तीन बीरन पलिस्ती सेना क बीच जुद्ध करत भए अपना रास्ता बनाएन अउर नगर-दुआर क निचके बेतलेहेम क वुएँ स पानी लिहन। तीनहुँ बीरन दाऊद क लगे पानी लइ गएन। दाऊद पानी पिअइ स इन्कार कइ दिहस। उ उ पानी क यहोवा बरे भेंट क रूप मँ बाहेर उड़ेर दिहस।
{11:19} दाऊद कहेस, “परमेस्सर, मइँ इ पानी क नाहीं पी सकत। एन मनइयन मोरे बरे इ पानी क लिआवइ मँ अपनी जिन्नगी क खतरे मँ डाएन। एह बरे जदि मइँ इ पानी क पिअत हउँ तउ इ ओनकर खून पिअइ क समान होइ।” एह बरे दाऊद उ जल क पिअइ स इन्कार किहस। तीनहुँ बीर उ तरह क बहोत स बहादुरी क काम किहन।
{i11:20} दूसर बीर जोधा
{11:20} योआब क भाई, अबीसै, तीन बीरन क प्रमुख रहा। उ अपने भाले स तीन सौ मनईयन स लड़ा अउर ओनका मार डाएस। अबीसै तीन बीरन क तरह मसहूर होइ गवा।
{11:21} अबीसै उ तीनहुँ बीरन स दुइगुना जियादा प्रसिद्ध रहा। उ ओनकर प्रमुख होइ गवा, जदपि उ तीनहुँ बीरन मँ स नाहीं रहा।
{11:22} यहोयादा क पूत बनायाह, कबजेल क एक बीर जोधा रहा। उ एक सक्तीसाली मनइ क पूत रहा। बनायाह अनेक बीरता क काम किहेस। उ मोआब देस क दुइ सवोर्त्तम सिपाहियन क मार डाएस। एक दिन जब बर्फ गिरत रही, उ जमीन क अन्दर एक ठु माँदे मँ घुसा अउर हुवाँ एक सेर क मार डाएस।
{11:23} बनायाह मिस्र क एक मनई क मार डाएस। उ मनई लगभग साढ़े सात फिट ऊँचा रहा। उ मिस्र क मनई क लगे एक बहोत बड़का अउ भारी भाला रहा। इ बुनकर क करघे क बिसाल खम्भे क नाईं रहा अउर बनायाह क लगे सिरिफ एक ठु लाठी रही। किन्तु बनायाह मिस्री स भाला छोर लिहस। मुला बनायाह मिस्री स भाले क छीन लिहेस। बनायाह मिस्री मनई क भाले क उपयोग किहेस अउर ओका मार डाएस।
{11:24} इ सबइ कार्य रहेन जेनका योहयादा क पूत बनायाह किहस। बनायाह तीन बीरन क तरह प्रसिद्ध भवा।
{11:25} बनायाह तीस बीरन मँ सब स जियादा मसहूर रहा, मुला उ तीनहुँ बीरन मँ स नाहीं रहा। दाऊद बनायाह क अपने अंगरच्छकन क प्रमुख चुनेस।
{i11:26} तीस बीरन
{11:26} इ सबइ राजा क बिसिस्ठ फउज मँ स रहेन: असाहेल, योआब क भाई, एल्हानान, दोदो क पूत बेतलेहेम नगर क रहा,
{11:27} हरोरी लोगन मँ स सम्मोत, पलोनी लोगन मँ स हेलेस;
{11:28} इक्केस क पूत, ईरा, ईरा तकोई नगर क रहा, अनातोत नगर क अबीएजेर;
{11:29} होसती लोगन मँ स सिब्बके, अहोही स ईलै;
{11:30} नतोपाई लोगन मँ स महरै; बाना क पूत हेलेद, हेलेद नतोपाई लोगन मँ स रहा;
{11:31} सीबै क पूत इतै, इतै बिन्यामीन क गिबा नगर स रहा, पिरातोनी लोगन मँ स बनायाह;
{11:32} गास घाटियन स हूरै; अराबा लोगन मँ स अबीएल;
{11:33} बहूरीमा लोगन मँ स अजमावेत; सल्बोनी लोगन मँ स एल्यहबा;
{11:34} गीजोई लोगन मँ स हासेम क पूतन; सागे क पूत योनातन, योनातन हरारी लोगन मँ स रहा।
{11:35} सकार क पूत अहीआम, अहीआम हरारी लोगन मँ स रहा; ऊर क पूत एलीपाल;
{11:36} मेकराई लोगन मँ स हेपेर; पलोनी लोगन मँ स अहिय्याह;
{11:37} कमेर्ली लोगन मँ स हेस्रो, एज्बै क पूत नारै;
{11:38} नातान क भाई योएल; हाग्री क पूत मिभार,
{11:39} अम्मोनी लोगन मँ स सेलेक; बरोती नहरै, (नहरै योआब क कवचवाहक रहा। योआब सरूयाह क पूत रहा।)
{11:40} येतेरी लोगन मँ स ईरा; इथ्री लोगन मँ स गारेब,
{11:41} हित्ती लोगन मँ स ऊरिय्याह; अहलै क पूत जाबाद;
{11:42} सीजा क पूत अदीना, सीजा रूबेन क परिवार समूह स रहा। (अदीना रूबेन क परिवार समूह क प्रमुख रहा। परन्तु उ भी अपने संग क तीस बीरन मँ स एक रहा।);
{11:43} माका क पूत हानान; मेतेनी लोगन मँ स योसापात;
{11:44} असतारोती लोगन मँ स उज्जिय्याह; होताम क पूत सामा अउर यीएल, होताम अरोएरी लोगन मँ स रहा।
{11:45} सिम्री क पूत यदीएल; तीसी लोगन स योहा, योहा यदीएल क भाई रहा;
{11:46} महवीमी लोगन मँ स एलीएल, एलनाम क पूत यरीबै अउर योसब्याह; मोआबी लोगन मँ स यित्मा;
{11:47} मसोबाई लोगन मँ स एलीएल, ओबेद अउर यासीएल।
{i12:1} उ पचे बीर मनई जउन दाऊद क संग भएन
{12:1} इ ओन मनईयन क सूची अहइ जउन दाऊद क लगे आएन जब दाऊद सिकलग नगर मँ रहा। दाऊद तब भी कीस क पूत साऊल स अपने क छुपाए रहत रहा। इ मनईयन दाऊद क जुद्ध मँ मदद दिहे रहेन।
{12:2} इ सबइ मनई अपने दाएँ या बाएँ हाथ स धनुस क बाण क जरिये बेध सकत रहेन। अपनी गुलेल स दाएँ या बाँए हाथ स पाथर लोकाइ सकत रहेन। उ पचे बिन्यामीन परिवार समूह क साऊल क सम्बंधी रहेन। ओनकर नाउँ इ सबइ रहेन:
{12:3} ओनकर प्रमुख अहीएजेर अउ योआज रहा। (उ पचे समाआ क पूत रहेन। समाआ गिबावासी लोगन मँ स रहा;) यजीएल अउर पेलेत (उ पचे अजमावेत क पूत रहेन), अनातोनी नगर क बराका अउर येहू।
{12:4} गिबोनी नगर क यिसमायाह, (यिसमायाह एक बीर रहा अउर उ तीस बीरन क प्रमुख भी रहा।) गदेरा लोगन मँ स: यिर्मयाह, यहजीएल, योहानान अउर योजाबाद,
{12:5} एलूजै, यरीमोत बाल्याह, अउर समर्याह, हारूपी स सपत्याह,
{12:6} कोरह परिवार समूह स एल्काना, यिसिय्याह, अजरेल, योएजेर अउर यासोबाम सबहिं,
{12:7} गदोर स यरोहाम क पूत योएला अउर जबद्याह।
{i12:8} गादी लोग
{12:8} गाद क परिवार समूह क एक हींसा रेगिस्तान मँ दाऊद स ओकरे किले मँ आइ मिला। उ पचे जुद्ध बरे प्रसिच्छित फउजी रहेन। उ पचे भालन अउ ढाल क उपयोग मँ वुसल रहेन। उ पचे सेर क तहर खौफनाक देखात रहेन अउर उ पचे हिरइ क नाईं पहाड़न मँ दउड़ सकत रहेन।
{12:9} गाद क परिवार समूह क सेना क प्रमुख एजेर रहा। ओबद्याह अधिकार मँ दूसर रहा। एलीआब अधिकार मँ तीसरा रहा।
{12:10} मिसमन्ना अधिकार मँ चउथा रहा। यिर्मयाह अधिकार मँ पाँचवा रहा।
{12:11} अत्तै अधिकार मँ छठा रहा। एलीएल अधिकार मँ सातवाँ रहा।
{12:12} योहानान अधिकार मा आठवाँ रहा। एलजाबाद अधिकार मँ नवाँ रहा।
{12:13} यिर्मयाह अधिकार मँ दसवाँ रहा। मकबन्नै अधिकार मँ गियारहवाँ रहा।
{12:14} उ सबइ लोग गादी सेना क प्रमुख रहेन। उ समूह क सब स कमजोर फउजी भी दुस्मन क सौ फउजियन स जुद्ध कइ सकत रहा। उ समूह क सब स जियादा बलिस्ठ फउजी दुस्मन क एक हजार फउजियन स जुद्ध कइ सकत रहा।
{12:15} गाद क परिवार समूह क उ सबइ फउजी रहेन जउन बरिस क पहिले महीने मँ यरदन नदी क उ पार गएन। इ बरिस क उ समइ रहा, जब यरदन नदी मँ बाढ़ आई रही। उ पचे घाटियन मँ रहइवाले सबहिं लोगन क पाछा कइके भगाएन। उ पचे ओन लगोन क पूरब अउ पच्छिम मँ पाछा कइके भगाएन।
{i12:16} दूसर जोधा दाऊद क संग आवत हीं
{12:16} बिन्यामीन अउ यहूदा क परिवार समूह क दूसर लोगन भी दाऊद क लगे किला मँ आएन।
{12:17} दाऊद ओनसे भेंटइ बाहेर निकरा। दाऊद ओनसे कहेस, “जदि तू लोग सान्ति क संग मोर सहायता करइ आए हो, तउ मइँ तू लोगन क सुआगत करत हउँ। मोरे संग राह। किन्तु जदि तू मोका मोर दुस्मनन क हाथ मँ देइ बरे आवा अहा, जब कि मइँ तोहार कछू भी बुरा नाहीं किहे अहउँ, तउ हमरे पुरखन क परमेस्सर लखी कि तू का किहा अउर तोहका दण्ड देइ।”
{12:18} अमसै तीस बीरन क प्रमुख रहा। तब अमासै पइ आतिमा उतरी। अमासै कहेस, “दाऊद हम तोहार अही। यिसै क पूत, हम तोहार संग अही। सान्ति होइ तोहारे संग। सान्ति ओन लोगन क जउन तोहार मदद करइँ। काहकि तोहार परमेस्सर, तोहार मदद करत ह।” तब दाऊद एन लोगन क सुआगत किहस। उ ओनका आपन सैनिकन क प्रमुखन बनाएस।
{12:19} मनस्से क परिवार क समूह क कछू लोग भी दाऊद क संग होइ गएन। उ पचे दाऊद क संग तब होइ गएन जब ओका पलिस्तियन क संग साऊल क खिलाफ जुद्ध करइ बरे जाइ क रहा। मुला असल मँ दाऊद अउ ओकर लोग पलिस्तियन क मदद नाहीं किहन। एह बरे पलिस्तियन क प्रमुख सलाह क बाद दाऊद क बाहेर पठइ देइ क निणर्य लिहन। ओन सासकन कहेन, “जदि दाऊद अपने सुआमी साऊल क लगे जाइ, तउ हमार मूँड़ि काट डाइ जइहीं।”
{12:20} इ सबइ मन्ससे क लोग रहेन जउन दाऊद क संग उ समइ मिलेन जब उ सिकलग: अदना, योजाबाद, यदीएल, मीकाएल, योजाबाद, एलीहू अउर सिल्लतै नगर क गवा। उ पचे सबहिं मनस्से क परिवार समूह क सेनाध्यच्छ रहेन।
{12:21} उ पचे दाऊद क मदद डावूअन क गिरोह क खिलाफ जुद्ध करइ मँ करत रहेन। उ पचे मनस्से क बीर जोधन रहेन। उ पचे दाऊद क सेना क प्रमुख रहेन।
{12:22} दाऊद क मदद बरे रोजाना जियादा स जियादा मनई आवत रहेन। इ तरह दाऊद क लगे बिसाल अउ ताकतवर फउज होइ गइ।
{i12:23} हेब्रोन मँ दूसर लोग दाऊद क संग आवत हीं
{12:23} हेब्रोन नगर मँ जउन लोग दाऊद क लगे आएन, ओनकर गनती इ अहइ। इ सबइ मनई जुद्ध बरे तइयार रहेन। उ पचे साऊल क राज्ज क, दाऊद क देइ आएन। इहइ उ बात रही जेका यहोवा कहे रहा कि होइ। इ ओनकर गनती अहइ:
{12:24} यहूदा क परिवार समूह स छ: हजार आठ सौ मनई जुद्ध बरे तइयार रहेन। उ पचे भालन अउ ढाल रखत रहेन।
{12:25} सिमोन क परिवार समूह स सात हजार एक सौ मनई रहेन। उ पचे जुद्ध बरे तइयार बीर सैनिक रहेन।
{12:26} लेवी क परिवार समूह स चार हजार छ: सौ मनई रहेन।
{12:27} यहोयादा उ समूह मँ रहा। उ हारून क परिवार स प्रमुख रहा। यहोयादा क संग तीन हजार सात सौ मनई रहेन।
{12:28} सादोक भी उ समूह मँ रहा। उ बीर जवान फउजी रहा। उ अपने परिवार स बाईस अधिकारियन क संग आवा।
{12:29} बिन्यामीन क परिवार समूह स तीन हजार मनइयन रहेन। उ सबइ साऊल क सम्बन्धी रहेन। उ समइ तलक, ओनके जियादातर मनई साऊल परिवार क भगत रहेन।
{12:30} एप्रैम परिवार समूह स बीस हजार आठ सौ मनई रहेन। उ पचे बीर जोधा रहेन। उ पचे अपने परिवार क मसहूर मनईरहेन।
{12:31} मनस्से क आधे परिवार समूह स अटठारह हजार मनईरहेन। ओनका नाउँ लइके आवइ क बोलावा गवा अउर दाऊद क राजा बनाइ क कहा गवा।
{12:32} इस्सकार क परिवार स दुइ सौ बुद्धिमान प्रमुख रहेन। उ पचे इस्राएल बरे उचित समइ पइ ठीक काम करब जानत रहेन। ओनकर सम्बन्धी ओनके संग रहेन अउर ओनकर आदेस क पालन करत रहेन।
{12:33} जबूलून क परिवार समूह स पचास हजार मनइयन रहेन। उ सबइ प्रसिच्छित फउजी रहेन। उ पचे हर तरह क अस्त्र-सस्त्र स जुद्ध बरे प्रसिच्छित रहेन। उ पचे दाऊद क मदद पूरी वफ़ादारी क संग किहस।
{12:34} नप्ताली क परिवार समूह स एक हजार अधिकारी रहेन। ओनके संग सैंतीस हजार मनई रहेन। उ सबइ मनई भालन अउ ढालन लइके चलव रहेन।
{12:35} दान क परिवार समूह स जुद्ध बरे तइयार अटठाईस हजार छ: सौ मनई रहेन।
{12:36} आसेर क परिवार समूह स जुद्ध बरे तइयार चालीस हजार प्रसिच्छित फउजी रहेन।
{12:37} यरदन नदी क पूरब स रूबेन, गादी अउ मनस्से क आधे परिवारन स एक लाख बीस जहार मनई रहेन। ओन लोगन क लगे हर तरह क अस्त्र-सस्त्र रहेन।
{12:38} उ पचे सबहिं मनई बीर जोधा रहेन। उ पचे हेब्रोन नगर स दाऊद क सारे इस्राएल क राजा बनावइ क पूरी सलाह कइके आए रहेन। इस्राएल क दूसर लोग भी सलाह किहेन कि दाऊद राजा होइ।
{12:39} ओन लोग दाऊद क संग हेब्रोन मँ तीन दिन बिताएन। उ पचे खाएन अउ पीएन, काहेकि ओनकर सम्बन्धियन ओनके बरे भोजन बनाए रहेन।
{12:40} जहाँ इस्साकार, जबूलून अउर नप्ताली क समूह रहत रहेन, उ छेत्र स भी ओनकर पड़ोसी गदहन, ऊँट खच्चर अउर गइया पइ भोजन लइके आए रहेन। उ पचे बहोत सा आटा, अंजीर पूड़ा, रेसिन, दाखरस, तेल, गाय-बर्धा अउर भेड़िन लिआएन। इस्राएल मँ लोग बहोत खुस रहेन।
{i13:1} करार क सन्दूख क वापस लिआउब
{13:1} दाऊद अपनी फउज क सबहिं अधिकारियन स बात किहस।
{13:2} तब दाऊद इस्राएल क सबहिं लोगन क एक संग बोलाएस। उ ओनसे कहेस: “जदि तू लोग एक नीक बिचार सुमझत अहा। अउर जदि इ उहइ अहइ जेका यहोवा चाहत ह, तउ हम लोग अपने भाइयन क इस्राएल क सबहिं छेत्रन मँ सँदेस पठइ। हम लोग ओन जादकन अउ लेवीबंसियन क भी सँदेस पठइ जउन हम लोगन क भाइयन क संग नगरन अउ ओनके निअरे क खेतन मँ रहत हीं। सँदेसा मँ ओनसे आवइ अउर हमार साथ देइ क कहा जाइ।
{13:3} हम लोग करार क सन्दूख क यरूसलेम मँ अपने मँ अपने लगे वापस लिआइ। हम लोग करार क सन्दूख क देखभाल साऊल क सासन काल मँ नाहीं कीन्ह।”
{13:4} एह बरे इस्राएल क सबहिं लोग दाऊद क सलाह स्वीकार किहन। ओन सबहिं इ विचार किहेन कि इहइ करब ठीक अहइ।
{13:5} एह बरे दाऊद मिस्र क सीहोर नदी स हमात क प्रवेस दुआर तलक क सबहिं इस्राएल क लोगन क बटोरेस। उ पचे किर्यत्यारीम नगर स करार क सन्दूख क वापस लइ जाइ क बरे एक संग आएन।
{13:6} दाऊद अउ इस्राएल क सबहिं लोग ओकरे संग यहूदा क बाला क गएन। (बाला किर्यत्यारीम क दूसर नाउँ अहइ।) उ पचे हुवाँ करार क सन्दूख क लिआवत बरे गएन। उ करार क सन्दूख यहोवा परमेस्सर क सन्दूख अहइ। उ करूब सरगदूत क ऊपर बइठत ह। इहइ सन्दूख अहइ जउन यहोवा क नाउँ स गोहराइ जात ह।
{13:7} लोग करार क सन्दूख अबीनादाब क घरे स हटाएन। उ पचे ओका एक नई गाड़ी मँ रखेन। उज्जा अउ अह्यो गाड़ी क चलावत रहेन।
{13:8} दाऊद अउ इस्राएल क सबहिं लोग परमेस्सर क सम्मुख उत्सव मनावत रहेन। उ पचे परमेस्सर क स्तुति करत रहेन अउ गीत गावत रहेन। वे पचे वीणा तम्बूरा, दोत, मंजीरा अउ तुरही बजावत रहेन।
{13:9} उ पचे कीदोन क खरिहाने मँ आएन। गाड़ी हींचइवाले बर्धन क ठोकर लाग अउ करार क सन्दूख लगभग भहराइ गवा। उज्जा सन्दूख क धरइ बरे आपन हाथ आगे बढ़ाएस।
{13:10} यहोवा उज्जा पइ बहोत जियादा कोहाइ गवा। यहोवा उज्जा क मार डाएस काहेकि उ सन्दूख क छुइ लिहस। इ तरह उज्जा परमेस्सर क समन्वा हुवाँ मरा।
{13:11} परमेस्सर आपन किरोध उज्जा पइ देखाएल अउर एहसे दाऊद कोहाइ गवा। उ समइ स अब तलक उ जगह “पेरेसउज्जा” कही जात ह।
{13:12} उ दिन दाऊद परमेस्सर स डेराइ गवा। दाऊद कहेस, “मइँ करार क सन्दूख क हिआँ अपने लगे नाहीं लिआइ सकत।”
{13:13} उ एह बरे दाऊद करार क सन्दूख क अपने संग दाऊद नगर मँ नाहीं लइ गवा। उ करार क सन्दूख क ओबेद-एदोम क घर पइ तजेस। ओबेद-एदोम गत नगर स रहा।
{13:14} करार क सन्दूख ओबेद-एदोम क परिवार मँ ओकरे घरे मँ तीन महीने रहा। यहोवा ओबेद-एदोम क परिवार अउर ओकरे हिआँ जउन कछू रहा, क आसीर्बाद दिहस।
{i14:1} दाऊद क राज्ज बिस्तार
{14:1} हीराम सूर नगर क राजा रहा। हीराम दाऊद क लगे सँदेस वाहक पठएस। हीराम देवदारु क लट्ठन, संगतरास अउ बढ़ई भी दाऊद क लगे पठएस। हीराम ओनका दाऊद बरे एक ठु महल बनावइ बरे पठएस।
{14:2} तब दाऊद समुझ सका कि यहोवा ओका फुरइ ही इस्राएल क राजा बनाएस ह। यहोवा दाऊद क राज्ज क बहोत विस्तृत अउ सक्तीसाली बनाएस। परमेस्सर इ एह बरे किहस कि उ दाऊद अउर इस्राएल क लोगन स पिरेम करत रहा।
{14:3} दाऊद यरूसलेम मँ बहोत सी मेहरारुअन क संग बियाह किहेस अउर ओकरे बहोत स बिटवा अउ बिटिया भइन।
{14:4} यरूसलेम मँ पइदा भइ दाऊद क सन्तानन क नाउँ इ सबइ अहइँ: सम्मू, सोबाब, नातान, सुलैमान,
{14:5} यिभार, एलीसू, एलपेलेत,
{14:6} नोगह, नेपेग, यापी,
{14:7} एलीसामा, बेल्यादा, अउर एलीपेलेद।
{i14:8} दाऊद पलिस्तियन क पराजित करत ह
{14:8} पलिस्ती लोग सुनेन कि दाऊद क अभिसेक इस्राएल क राजा क रूप मँ भवा ह। एह बरे, सबहिं पलिस्ती लोग दाऊद क खोज मँ गएन। दाऊद एकरे बारे मँ सुनेस। एह बरे उ पलिस्ती लोगन स लड़इ गवा।
{14:9} पलिस्तियन रपाईम क घाटी मँ रहइवले लोगन पइ हमला किहेन अउर ओनकी चिजियन चुराएन।
{14:10} दाऊद परमेस्सर स पूछेस, “का ओका जानइ चाही अउर पलिस्ती लोगन स जुद्छ करइ चाही? क तू मोका ओनका हरावइ देब्या?” यहोवा दाऊद क जवाब दिहस, “जा! मइँ तोहका पलिस्ती लोगन क हरावइ देब।”
{14:11} तब दाऊद अउर ओकर लोग बालपरासीम नगर तलक गएन। हुवाँ दाऊद अउ ओकर लोग पलिस्ती लोगन क हराएन। दाऊद कहेस, “जिस तरह टूटहे बाँधे स पानी फूट पड़त ह उहइ तरह, परमेस्सर मोरे दुस्मनन पइ पूट पड़ा ह। परमेस्सर इ मोरे माध्यम स किहस ह।” इहइ कारण अहइ कि इ जगह बालपरासीम क नाउँ स जाना जात ह।
{14:12} पलिस्ती लोग अपनी मूरतियन क बालपरासीम मँ तजि दिहन। दाऊद ओन मूरतियन क बार देइ क आदेस दिहस।
{i14:13} पलिस्ती लोगन पइ दूसर बिजइ
{14:13} पलिस्तियन रपाईम घाटी मँ रहइवाले लोगन पइ फुन हमला किहन।
{14:14} दाऊद फुन परमेस्सर स पराथना किहस। परमेस्सर दाऊद क पराथना क जवाब दिहस। परमेस्सर कहेस, “दाऊद, जब तू हमला करा तउ पलिस्ती लोगन क पाछे पहाड़ी पइ जिन जा। एकरे बदले, ओनके चारिहुँ कइँती जा। हुवाँ छुपा, जहाँ मोखा क बृच्छ अहइ।
{14:15} एक ठू पहरेदार क बृच्छ क चोटी पइ चढ़इ क कहा। जइसे ही उ बृच्छन क चोटी स फउज क चलइ क आवाज क सुनी, उहइ समइ तू पलिस्तियन पइ हमला करा। परमेस्सर तोहरे समन्वा आइहीं अउ पलिस्ती फउज क हराइहीं।”
{14:16} दाऊद उहइ किहस जउन परमेस्सर करइ क कहेस एह बरे दाऊद अउ ओकर फउज पलिस्ती फउज क हराएस। उ पचे पलिस्ती फउजियन क लगातार गिबोन नगर स गेजेर नगर तलक मारेन।
{14:17} इ तरह दाऊद सबहिं देसन मँ मसहूर होइ गवा। यहोवा सबहिं रास्ट्रन क हिरदइ मँ ओकर डर बइठाइ दिहस।
{i15:1} करार क सन्दूख यरूसलेम मँ
{15:1} दाऊद, अपने बरे दाऊद नगर मँ महल बनवाएस। तब उ करार क सन्दूख क बरे एक ठु जगहिया बनाएस। उ एकरे बरे एक तम्बू डाएस।
{15:2} तब दाऊद कहेस, “सिरफ लेवीबंसियन क करार क सन्दूख लइ चलइ क मंजूरी अहा। यहोवा ओनका करार क सन्दूख चलइ अउर ओकर सदा ही सेवा बरे चुनेस ह।”
{15:3} दाऊद इस्राएल क सबहिं लोगन क यरूसलेम मँ एक संग मिलइ बरे बोलाएस जब तलक लेवीबंसियन करार क सन्दूख क उ जगहिया पइ लइके आएन जउन उ ओकरे बरे बनाए रहा।
{15:4} दाऊद हारून क सन्तानन अउ लेवीबंसियन क एक संग बोलाएस।
{15:5} कहात परिवार समूह स एक सौ बीस मनई रहेन। ऊरीएल ओनकर प्रमुख रहा।
{15:6} मरारी क परिवार समूह स दुई सौ बीस मनई रहेन। असायाह ओनकर प्रमुख रहा।
{15:7} गेर्सोमियन क परिवार समूह क एक सौ तीस लोग रहेन। योएल ओनकर प्रमुख रहा।
{15:8} एलिसापान क परिवार समूह क दुई सौ लोग रहेन। समायाह ओनकर प्रमुख रहा।
{15:9} हेब्रोन क परिवार समूह क सत्तर लोग रहेन। एलीएल ओनकर प्रमुख रहा।
{15:10} उज्जीएल क परिवार समूह क एक सौ बारह लोग रहेन। अम्मीनादाब ओनकर प्रमुख रहा।
{i15:11} याजक अउ लेवीबंसियन स दाऊद बातन करत ह
{15:11} तब दाऊद सादोक अउ एब्यातार याजकन स कहेस कि उ पचे ओकेरे लगे आवइँ। दाऊद ऊरीएल, असायाह, योएल, समायाह, एलीएल अउर अम्मीनादाब लेवीबंसियन क भी अपने लगे बोलाएस।
{15:12} दाऊद ओनसे कहेस, “तू लोग लेवी परिवार समूह क प्रमुख अहा। तू पचन्क अपने अउर दूसर लेवीबंसियन क पवित्तर बनावइ चाही। तब करार क सन्दूख क उ जगह पइ लिआवा, जेका मइँ ओकरे बरे बनाएउँ ह।
{15:13} पिछली दाईं हम लोग यहोवा परमेस्सर स नाहीं पूछा कि करार क सन्दूख क हम कइसे लइ चली। लेवीबंसियन, तू पचे एका नाहीं लइ चल्या, इहइ कारण अहइ कि यहोवा हम क सजा दिहस।”
{15:14} तब याजक अउ लेवीबंसियन अपने क पवित्तर किहन जेहसे उ पचे इस्राएल क यहोवा परमेस्सर क सन्दूख क लइके चल सकइँ।
{15:15} लेवीबंसियन बिसेस डंडन क उपयोग, अपने काँधन पइ करार क सन्दूख क लइ चलइ बरे किहन जइसा मूसा क आदेस रहा। उ पचे सन्दूख क उ तरह स लइ चलेन जइसा यहोवा कहे रहा।
{i15:16} गायक
{15:16} दाऊद लेवीबंसियन क ओनके गायक भाइयन क लिआवइ बरे कहेस। गायकन क अपनी वीणा, तम्बूरा अउर मंजीरा लिआउब रहा अउर खुसी क गीत गाउब रहा।
{15:17} तब लेवीबंसियन हेमान अउर भाइयन आसाप अउ एतान क बोलाएन। हेमान योएल क पूत रहा। आसाप बेरेक्याह क पूत रहा। एतान वूसायाह क पूत रहा। इ सबइ मनई मरारी परिवार समूह क रहेन।
{15:18} हुवाँ लेवीबंसियन क दूसर समूह भी रहा। उ पचे जकर्याह, बेन याजीएल, समीरामोत, यहीएल, उन्नी, एलीआब, बनायाह, मासेयाह, मत्तित्याह, एलीपलेह, मिकनेयाह, ओबेदेदोम अउ यीएल रहेन। इ सबइ लोग लेवीबंस क रच्छक रहेन।
{15:19} गायक हेमान, आसाप अउ एतान काँसे क मँजीरा बजावत रहेन।
{15:20} जकर्याह, अजीएल, समीरामोत, यहीएल, उन्नी, एलीआब, मासेयाह अउ बनायाह, अलामोत वीणा बजावत रहेन।
{15:21} मत्तित्याह, एलीपलेह, मिकनेयाह, ओबेदेदोम, यीएल अउर अजज्याह सेमिनिथ तम्बूरा बजावत रहेन। इ ओनकर सदा ही क काम रहा।
{15:22} लेवीबंसी प्रमुख कनन्याह गायन क प्रबन्धक रहा। कनन्याह क इ काम मिला रहा काहेकि उ गावइ मँ बहोत जियादा वुसल रहा।
{15:23} बेरेक्याह अउ एलकाना, करार क सन्दूख क रच्छकन मँ स दुइ रहेन।
{15:24} याजक सबन्याह, योसापात, नतनेल, अमासै, जकर्याह, बनायाह अउर एलीएजेर क काम करार क सन्दूख क समन्वा चलत समइ तुरही बजाउब रहा। ओबेदेदोम अउर यहिय्याह करार क सन्दूख बरे दूसर रच्छक रहेन।
{15:25} दाऊद इस्राएल क अग्रज अउ सेनापति करार क सन्दूख क लेइ गएन। उ पचे ओका ओबेदेदोम क घरे स बाहेर लिआएन। हर एक बहोत खुस रहा।
{15:26} परमेस्सर ओन लेवीबंसियन क मदद किहस जउन यहोवा क करार क सन्दूखे क लइके चलत रहेन। उ पचे सात बर्धन अउर सात भेड़न क बलि दिहन।
{15:27} सबहिं लेवीबंसी जउन करार क सन्दूख लइके चलत रहेन, उत्तिम सन क चोगे पहिरे रहेन। गायन क प्रबन्धक कनन्याह अउर सबहिं गायक उत्तिम सन चोगान पहिरे रहेन अउ दाऊद भी उत्तिम सन क बना एपोद पहिरे रहा।
{15:28} इ तरह इस्राएल क सारे लोग यहोवा क करार क सन्दूख क लइ आएन। उ पचे उद्घोष किहन, उ पचे भेड़न क सींग अउ तुरही बजाएन अउर उ पचे मँजीरन, वीणा अउर तम्बूरन बजाएन।
{15:29} जब करार क सन्दूख दाऊद नगर मँ पहोंचा, मीकल खिड़की स लखेस। मीकल साऊल क बिटिया रही। उ राजा दाऊद क चारिहुँ कइँती नाचत अउर बजावत लखेस। उ अपने हिरदइ मँ दाऊद क बरे सम्मान क खोइ दिहस उ सोचेस कि उ मूरख बनत बाटइ।
{16:1} लेवीबंसी करार क सन्दूख लइ आएन। अउर ओका उ तम्बू मँ धरेन जेका दाऊद एकरे बरे खड़ी कइ रखे रहा। तब उ पचे परमेस्सर क होमबलि अउ मेलबलि चढ़ाएन।
{16:2} जब दाऊद होमबलि अउ मेलबलि देब पूरा कइ चुका तउ उ लोगन क आसीर्बाद देइ क बरे यहोवा क नाउँ लिहस।
{16:3} तब उ हर एक इस्राएली मेहरारु-मनई क एक-एक रोटी, खजूर अउ किसमिस दिहस।
{16:4} तब दाऊद करार क सन्दूख क समन्वा सेवा बरे कछू लेवीबंसियन क चुनेस। ओन लेवीबंसियन क इस्राएलियन क यहोवा परमेस्सर बरे उत्सव क मनावइ, आभार परगट करइ अउ स्तुति करइ क जिम्मेदारी सौंपा गवा।
{16:5} आसाप, पहिले समूह क प्रमुख रहा। आसाप क समूह सारंगी बजावत रहा। जकर्याह दूसरे समूह क प्रमुख रहा। इ सबइ दूसर लेवीबंसियन रहेन: यीएल, समीरामोत, यहीएल, मत्तित्याह, एलीआब, बनायाह, ओबेद-एदोम अउ यीएल। इ सबइ मनई वीणा अउ तम्बूरा बजावत रहेन
{16:6} बनायाह अउर यहजीएल अइसे याजक रहेन जउन करार क सन्दूख क समन्वा सदा ही तुरही बजावत रहेन।
{16:7} इ उहइ समइ रहा जब दाऊद पहिली बार आसाप अउर ओकरे भाइयन क यहोवा क स्तुति करइ क काम किहस।
{i16:8} दाऊद क आभार गीत
{16:8} यहोवा क स्तुति करा, ओकर नाउँ ल्या। लोगन क ओन महान कार्यन क जानकारी द्या जेनका यहोवा किहेस ह।
{16:9} यहोवा क गीत गावा, यहोवा क स्तुतियाँ गवा। ओकर सबहिं महान कार्यन क गुणगान करा।
{16:10} यहोवा क पवित्तर नाउँ पइ गर्व करा। सबहिं लोग जउन यहोवा क मदद पइ भरोसा करत हीं, खुस ह्वा।
{16:11} यहोवा अउर ओकरी सक्ती क खोज करा। सदा ही मदद बरे ओकरे लगे जा।
{16:12} ओन अजूबे कार्यन क याद करा जउन यहोवा किहेन ह। ओकरे निर्णयन क याद राखा अउर सक्ती स भरपूर कार्यन क जउन उ किहेस।
{16:13} इस्राएल क सन्तानन यहोवा क सेवक अहइँ। याकूब क पूतन यहोवा क जरिये चुने गए लोग अहइँ।
{16:14} यहोवा हमार परमेस्सर अहइ, ओकर नेमन सबहिं जगह अहइ।
{16:15} ओकरी करार क सदा ही याद राखा, उ अपने आदेसन हजार पीढ़ियन बरे दिहेस ह।
{16:16} इ करार अहइ जेका यहोवा इब्राहीम क संग किहे रहा। इ करार अहइ जउन यहोवा इसहाक क संग किहेस।
{16:17} यहोवा एका याकूब क लोगन क बरे कानून बनाएस। इ करार इस्राएल क संग अहइ जउन सदा ही बनी रही।
{16:18} यहोवा इस्राएल स कहे रहा: “मइँ कनान देस तोहका देब इ प्रतिग्या क पहँटा तोहार ही होइ।”
{16:19} परमेस्सर क लोग गनती मँ थोड़े रहेन। उ पचे उ देस मँ अजनबी रहेन।
{16:20} उ पचे एक रास्ट्र स दूसर रास्ट्र क गएन। उ पचे एक राज्ज स दूसर क गएन।
{16:21} मुला यहोवा कउनो क ओनका चोट पहोंचवइ न दिहस। यहोवा राजा लोगन क चितउनी दिहस कि उ पचे ओनका चोट न पहोंचावइँ।
{16:22} यहोवा ओन राजा लोगन स कहेस, “मोर चुने लोगन क चोट न पहोंचावा। मोरे नबियन क चोट न पहोंचावा।”
{16:23} यहोवा बरे सारी धरती पइ गुनगान करा, हर रोज तू पचन्क यहोवा क जरिये हमार रच्छा क सुभ समाचार परगट करइ चाही।
{16:24} यहोवा क प्रताप क सबहिं रास्ट्रन स कहा यहोवा क अजूबे कार्यन क सबहिं लोगन स कहा।
{16:25} यहोवा महान अहइ, यहोवा क स्तुति होइ चाही यहोवा दूसर “देवतन” स अधिक भए जोग्ग अहइ।
{16:26} काहेकि ओन रास्ट्रन सबहिं “देवता” मात्र मूरतियन अहइँ। मुला यहोवा आकासे क बनाएस।
{16:27} यहोवा महिमा अउ सम्मान रखत अहइ। ताकत अउर आनन्द ओकर जगह मँ मोजूद अहइ।
{16:28} परिवार अउ लोग यहोवा क महिमा अउ सक्ती क स्तुति करत हीं।
{16:29} यहोवा क प्रताप क स्तुति करा। ओकरे नाउँ क सम्मान द्या। यहोवा क अपनी भेंटन चढ़ावा, यहोवा अउ ओकर पवित्तर सुन्दरता क उपासना करा।
{16:30} यहोवा क समन्वा भय स सारी धरती काँपइ चाही। किन्तु उ धरती क मजबूत बनाएस। एह बरे धरती हिली नाहीं।
{16:31} धरती अउ आकासे क आन्नद मँ झूमइ द्या। चारिहुँ कइँती लोगन क कहइ द्या, “यहोवा सासन करत ह।”
{16:32} सागर अउ एहमाँ क सबहिं चिचियन क चिचयाइ द्या। खेतन अउ ओनमाँ क हर एक चीज क आपन आनन्द परगट करइ द्या।
{16:33} यहोवा क समन्वा बन क बृच्छ आनन्द स गइहीं। काहेकि यहोवा आवत अहइ। उ संसार क निआव करइ आवत बाटइ।
{16:34} अहा! यहोवा क धन्य द्या, उ अच्छा अहइ। यहोवा क पिरेम सदा बना रहत ह।
{16:35} यहोवा स कहा, “हे परमेस्सर, हमरे रच्छक, हमार रच्छा करा। हम लोगन क एक संग बटोरा, अउर हमका द्सर रास्ट्रन स बचावा। अउर तब हम तोहरे पवित्तर नाउँ क स्तुति कइ सकित ह। तब हम तोहरे स्तुति अपने गीतन स कइ सकित ह।”
{16:36} इस्राएल क यहोवा परमेस्सर क सदा स्तुति होत रहइ जइसे कि सदा ही ओकर बड़कई होत रहत ह। सबहिं लोगन कहेन, “आमीन!” उ पचे यहोवा क स्तुति कहेन।
{16:37} तब दाऊद आसाप अउ ओकरे भाइयन क हुवाँ यहोवा क करार क सन्दूख क समन्वा छोड़ेस। दाऊद ओनका ओकरे समन्वा हर रोज सेवा करइ बरे छोड़ेस।
{16:38} दाऊद आसाप अउर ओकरे भाइयन क संग सेवा करइ बरे ओबेद-एदोम अउर दूसर अड़सठ लेबीबंसियन क छोड़ेस। ओबेद-एदोम अउर होसा रच्छक रहेन। ओबेद-एदोम यदूतून क पूत रहा।
{16:39} दाऊद याजक सादोक अउ दूसर याजकन क जउन गिबोन मँ ऊँची जगह पइ यहोवा क तम्बू क समन्वा ओकरे संग सेवा करत रहेन ओकर संग छड़ेस।
{16:40} हर भिंसारे अउ साँझ सादोद अउ दूसर याजक होमबलि क वेदी पइ होमबलि चढ़ावत रहेन। उ पचे इ यहोवा व्यवस्था मँ लिखे गए ओन नेमन क पालन करइ बरे करत रहेन जेनका यहोवा इस्राएल क दिहे रहा।
{16:41} हेमान अउ यदूतून अउ सबहिं दूसर लेवीबंसियन यहोवा क स्तुतिगान करइ बरे नाउँ लइके चुने गए रहेन, काहेकि “ओकर पिरेम सदा ही बना रहत ह।”
{16:42} हेमान अउ यदूतून ओनके संग रहेन। ओनकर काम तुरही अउ मँजीरा बजाउब रहा। उ पचे दूसर संगीत बाजा बजावइ क काम भी करत रहेन, जब परमेस्सर क स्तुति क गीत गाए जात रहेन। यदूतून क पूतन दुआरन क रच्छा करत रहा।
{16:43} उत्सव मनावइ क पाछे, सबहिं लोग चले गएन। हर एक मनई अपने-अपने घर चला गवा अउर दाऊद भी अपने परिवार क आसीर्बाद देइ बरे घर गवा।
{i17:1} परमेस्सर दाऊद क बचन दिहस
{17:1} दाऊद अपने घरे चले जाइ क पाछे नातन नबी स कहेस, “लखा, मइँ देवदारु स बने घरे मँ रहत हउँ, मुला यहोवा क करार क सन्दूख तम्बू मँ धरा अहइ। मइँ परमेस्सर बरे एक मन्दिर बनावइ चाहत अहउँ।”
{17:2} नातान दाऊद क जवाब दिहस, “तू जउन कछू करइ चाहत अहा, कइ सकत अहा। परमेस्सर तोहरे संग अहइ।”
{17:3} मुला परमेस्सर क संदेसा उ रात नातान क मिला।
{17:4} परमेस्सर कहेस, “जा अउर मोर सेवक दाऊद स इ कहा: यहोवा इ कहत ह, ‘दाऊद, तू उ नाहीं अहइ जउन मोर बरे एक घर बनाइ।
{17:5} जब स मइँ इस्राएल क मिस्र स बाहेर लिआएउँ तब स अब तलक, मइँ घरे मँ नाहीं रहा हउँ। मइँ एक तम्बू स दूसर तम्बू क चरिहुँ कइँती घूमत रहा हउँ। जउने समइ मइँ इस्राएल मँ विभिन्न
{17:6} जगहन पइ चारिहुँ कइँती घूमत रहेउँ, मइँ कउनो प्रमुख स जेनका मइँ आपन लोगन क अगवाइ करइ बरे आदेस दिहेउँ रहा इ नाहीं कहेउँ: तू मोरे बरे देवदारु बृच्छ क काठे स घर काहे नाहीं बनाया ह?’
{17:7} “अब तू मोरे सेवक दाऊद स कहा: सर्वसक्तीमान यहोवा तोहसे कहत ह, ‘मइँ तोहका चरागाह स अउर भेड़िन क देखरेख करइ स लिएउँ। मइँ तोहका अपने इस्राएली लोगन क सासक बनाएउँ।
{17:8} तू जहाँ गया, मइँ तोहारे संग रहेउँ। मइँ तोहरे अगवा-अगवा चलेउँ अउर मइँ तोहरे दुस्मनन क मारेउँ। अब मइँ तोहका पृथ्वी पइ सब स जियादा मसहूर मनइयन मँ स एक बना रहेउँ।
{17:9} मइँ इ जगह अपने इस्राएल क लोगन क दइ देत अहइँ। मइँ ओनका उ जगह पइ स्थापित करब, अउर उ पचे हुवाँ सान्तिपूवर्क रइहीं। उ पचे अब आगे अउर परेसान नाहीं कीन्ह जइहीं। बुरे लोग ओनका वइसे चोट नाहीं पहोंचाइही जइसा उ पचे पहिले पहोंचाए रहेन।
{17:10} उ समइ स जब मइँ आपन लोग इस्राएल क अगुवाइ अउ रच्छा करइ बरे निआवधीसन क नियुक्त किहा, मइँ तोहार सबइ दुस्मनन क हराएस हउँ। “‘मइँ तोहसे कहत हउँ कि यहोवा तोहार परिवार क एक सही परिवार बनाई।
{17:11} जब तू मरब्या अउर अपने पुरखन स जाइ भेंटब्या, तब मइँ तोहरे निज पूत क नवा राजा होइ देब। नवा राजा तोहरे पूतन मँ स एक होइ अउर मइँ ओकर राज्ज क सक्तीसाली बनाउब।
{17:12} तोहार पूत मोरे बरे एक ठु घर बनाई। मइँ तोहारे पूत क परिवार क सदा बरे सासक बनाउब।
{17:13} मइँ ओकर बाप बनब अउर उ मोर पूत होइ। साऊल तोहसे पहिले राजा रहा। मइँ ओह प स आपन पिरेम अउर मदद हटाइ लिएउँ। किन्तु मइँ तोहारे पूत स पिरेम क नाहीं हटाउब।
{17:14} मइँ ओका सदा बरे अपने घर अउर राज्ज क संरच्छक बनाउब। ओकर सासन सदा ही चलत रही।’”
{17:15} नातन अपने इ दर्सन अउर परमेस्सर जउन सबहिं बातन कहे रहा ओकरे बारे मँ दाऊद स कहेस।
{i17:16} दाऊद क पराथना
{17:16} तब दाऊद पवित्तर तम्बू मँ गवा अउर यहोवा क समन्वा बइठा। दाऊद कहेस, “यहोवा परमेस्सर, तू मोरे बरे अउर मोरे परिवार बरे ऍतना जियादा किहा ह अउर मइँ नाहीं समुझत कि काहे
{17:17} अउर माना कि इ काफी नाहीं रहा, किन्तु, ओ परमेस्सर, तू मोका मोरे परिवार क भविस्स बताएस ह। तू मोरे बरे एक बहोत महत्वपूर्ण मनई जइसा बेउहार किहा ह।
{17:18} मइँ अउर जियादा का काहि सकत हउँ? तू मोरे बरे ऍतना जियादा किहा ह अउर तू मोका बहोत सम्मान दिहेस ह अउर मइँ सिरिफ तोहार सेवक हउँ। तू मोका जानत ह।
{17:19} यहोवा, तू इ अजूबा कार्य मोरे बरे किहा ह अउर इ तू किहा काहेकि तू इ महान कार्य क बतावइ चाहत ह।
{17:20} यहोवा, तोहरे समान अउर कउनो नाहीं अहइ। तोहरे अलावा कउनो परमेस्सर नाहीं अहइ। हम लोग कबहुँ कउनो देवता क अइसे अजूबा कार्य करत नाहीं सुना ह।
{17:21} का इस्राएल क समान दूसर कउनो रास्ट्र अहइ? इस्राएल ही पृथ्वी पइ एकमात्र रास्ट्र अहइ जेकरे बरे तू इ अजूबा कार्य किहा। तू हम क महान अउर चमत्कारवाला अद्भुत कार्य कइ के मिस्र स बाहेर निकार्या अउर हमक आजाद किहा। तू अपने लोगन क समन्वा गया अउर दूसर लोगन क हमरे बरे भुइँया छोड़ेइ क मजबूर किहा। अउर इ महान कार्य कइके तू मसहूर होइ गवा।
{17:22} तू इस्राएल क सदा बरे आपन लोग बनाया अउर यहोवा तू ओकर परमेस्सर भया।
{17:23} “यहोवा, तू इ प्रतिग्या मोहसे अउर मोरे परिवार स किहा ह। अब स तू सदा बरे इ प्रतिग्या क बनाए राखा। उ करा जउन तू करइ कहया।
{17:24} अपनी प्रतिग्या क पूरा करा, जेहसे लोग तोहरे नाउँ क सम्मान सदा बरे कइ सकइँ। तब लोग कहिहीं, ‘सर्वसक्तीसाली यहोवा इस्राएल क परमेस्सर अहइ।’ मइँ तोहार सेवक अहउँ। वृपा कइके मोरे परिवार क सक्तीसाली होइ द्या अउर उ तोहार सेवा सदा करत रहइ।
{17:25} “मोरे परमेस्सर, तू मोहसे, अपने सेवक कहया, कि तू मोरे परिवार क एक ठु राजपरिवार बनउब्या। एह बरे मइँ तोहारे समन्वा ऍतना निडर होत हउँ, एह बरे मइँ तोहसे इ सबइ चिजियन करइ बरे कहत हउँ।
{17:26} यहोवा तू परमेस्सर अहा अउर परमेस्सर तू एन नीक चिजियन क वचन मोरे, आपन सेवक बरे किहा ह।
{17:27} यहोवा, तू मोरे परिवार क आसीस देइ मँ ऍतना जियादा दयालु रहा ह। तू प्रतिग्या किहा, कि मोरे परिवार तोहार सेवा सदा सदा ही करत रही। यहोवा तू मोर परिवार क आसीस दिहा ह, एह बरे मोरे परिवार सदा आसीस पाई।”
{i18:1} दाऊद विभिन्न रास्ट्रन क जीत लेत ह
{18:1} पाछे दाऊद पलिस्ती लोगन पइ हमला किहस। उ ओनका हराएस। उ गत नगर अउर ओकरे चाहिहुँ कइँती क नगरन क पलिस्ती लोगन स जीत लिहस।
{18:2} तब दाऊद मोआब देस क हराएस। मोआबी लोग दाऊद क गुलाम बन गएन अउर ओकर लगे नज़राना लाएन।
{18:3} दाऊद हददेज़ेर क सेना क बिरुद्ध भी लड़ा। हददेज़ेर सेबा क राजा रहा। दाऊद उ सेना क संग लगातार हमात नगर तलक लड़ा। दाऊद इ एह बरे किहस कि हददेज़ेर अपने राज्ज क परात नदी तलक फइलावाइ क कोसिस किहस।
{18:4} दाऊद हददेज़ेर एक हजार रथ, सात हजार सारथी अउर बीस हजार फउजी लिहेस। दाऊद हददेज़ेर क जियादातर घोड़न अंग-अंग कइ दिहस जउन रथ हींचत रहेन। मुला दाऊद सौ रथन क हींचइ बरे काफी घोड़न क बचाइ लिहस।
{18:5} दमिस्क नगर स अरामी लोग हददेज़ेर क मदद करइ बरे आएन हददेज़ेर सोबा क राजा रहा। मुला दाऊद बाईस हजार अरामी फउजियन क पराजित किहेस अउ मार डाएस।
{18:6} तब दाऊद दमिस्क नगर मँ राज्जपालन क राखेस। अरामी लोग दाऊद क प्रजा बन गएन अउ ओकरे लगे नज़राना लइके आएन। एह बरे यहोवा दाऊद क, जहाँ कहूँ उ गवा, बिजइ दिहस।
{18:7} दाऊद हददेज़ेर क सेनापतियन क सोना क ढालन लिहस अउर ओनका यरूसलेम लइ आवा।
{18:8} दाऊद तिभत अउ वून नगरन स बहोत जियादा काँसा प्राप्त किहस। उ पचे नगर हददेज़ेर क रहेन। पाछे, सुलैमान इ काँसे क उपयोग काँसे क हौदन, काँसे क खम्भा अउर सबइ दूसर चिजियन बनावइ मँ किहस जउन मन्दिर क बरे काँसे स बनी रहिन।
{18:9} तोऊ हमात नगर क राजा रहा। हददेज़ेर सोबा क राजा रहा। तोउ सुनेस कि दाऊद हददेज़ेर क सारी सेना क हराइ दिहस।
{18:10} एह बरे तोउ अपने पूत हदोराम क राजा दाऊद क लगे सान्ति क याचना करइ अउ जीत क मुबारकबाद देइ बरे पठएस। उ इ किहेस काहेकि दाऊद हददेज़ेर क खिलाफ जुद्ध किहे रहा अउर ओका हराए रहा। पहिले हददेज़ेर तोउ स जुद्ध किहे रहा। हदोराम दाऊद क हर एक तरह क सोना, चाँदी अउर काँसा स बनी चिजियन दिहस।
{18:11} राजा दाऊद ओन चिजियन क पवित्तर बनाएस अउर यहोवा क दिहस। दाऊद अइसा उ सारे चाँदी, सोना क संग किहेस जेका उ एदोमी, मोआबी, अम्मोनी पलिस्ती अउर अमालेकी लोगन स प्राप्त किहे रहा।
{18:12} सरूयाह क पूत अबीसै नून क घाटी मँ अट्ठारह हजार एदोमी लोगन क मारेस।
{18:13} अबीसै एदोमी मँ राज्जपाल क राखेन अउर सबहिं एदोमी लोग दाऊद क गुलाम होइ गएन। दाऊद जहाँ कहूँ भी गवा, यहोवा ओका बिजइ दिहस।
{i18:14} दाऊद क महत्वपूर्ण अधिकारी
{18:14} दाऊद पूरे इस्राएल क राजा रहा। उ उहइ किहस जउन सब क बरे उचित अउ निआवपूर्ण रहा।
{18:15} सरूयाह क पूत योआब, दाऊद क सेना क सेनापति रहा। अहीलूद क पूत यहोसापात ओन कामन क बारे मँ लिखेस जउन दाऊद किहेस।
{18:16} सादोक अउ अबीमेलेक याजक रहेन। सादोक अहीतूब क पूत रहा अउर अबीमेलेक एब्यातार क पूत रहा। सबसा लिपिक रहा।
{18:17} यहोयदा क पूत बनायाह करेतियन अउ पलेती लोगन क मार्गदर्सन क उत्तरदायी रहा। अउर दाऊद क पूतन बिसेस अधिकारी रहेन। उ पचे राजा दाऊद क संग सेवारत रहेन।
{i19:1} अम्मोनी दाऊद क लोगन क लज्जित करत हीं
{19:1} नाहास अम्मोनी लोगन क राजा रहा। नाहास मरा अउर ओकर पूत नवा राजा बना।
{19:2} तब दाऊद कहेस, “नाहास मोरे बरे दयालु रहा, एह बरे मइँ नाहास क पूत हानून बरे दयालु रहब।” एह बरे दाऊद अपने दूतन क ओकरे बाप क मउत पइ सान्त्वना देइ पठाएस। दाऊद क दूत हानून क सान्त्वना देइ अम्मोन देस क गएन।
{19:3} मुला अम्मोनी प्रमुखन हानून स कहेन, “मूरख जिन बना। दाऊद इ मनईयन क तोहका सान्त्वना देइ बरे या तोहरे मरे बाप क सम्मान देइ बरे नाहीं पठएस ह। नाहीं, दाऊद अपने दूतन क तोहार अउर तोहरे देस क जासूसी करइ चाहत ह। असल मँ दाऊद तोहरे देस क नस्ट करइ चाहत ह।”
{19:4} एह बरे हानून दाऊद क सेवकन क बन्दी बनाएस अउर ओनकर दाढ़ी मुड़वाइ दिहस। हानून क करिहाउँ तलक ओकरे ओढ़नन क छोर क कटवाइ दिहस। तब उ ओनका बिदा कइ दिहस।
{19:5} दाऊद क मनई एतने लज्जित भएन कि उ पचे घर क नाहीं जाइ सकत रहेन। कछू लोग दाऊद क लगे गएन अउर बताएन कि ओकरे मनइयन क संग कइसा बर्त्ताव भवा ह। एह बरे राजा दाऊद अपने लोगन क लगे इ खबर पठएस: “तू लोग यरीहो नगर मँ तब तलक रहा जब तलक फुन डाढ़ी न जम जाइ। तब तू घरे वापस जाइ सकत ह।”
{19:6} अम्मोनी लोग पता पाएन कि दाऊद ओनका आपन दुस्मन समुझत ह। तब हानून अउ अम्मोनी लोग पचहत्तर हजार पौण्ड चाँदी, रथन अउर सारथियन क मेसोपोटामियन स बेसाहइ मँ लगाएन। उ पचे अराम मँ अरम्माका अउ सोबी लोगन स भी रथन अउर सारथियन क प्राप्त किहन।
{19:7} अम्मोनी लोग बत्तीस हजार रथ बेसहेन। उ पचे माका क राजा क अउर ओकरी फउज क भी आवइ अउ मदद करइ बरे भुगतान किहन। माका क राजा अउर ओकर लोग आएन अउर उ पचे मेदबा नगर क लगे आपन डेरा डाएन। अम्मोनी लोग खुद अपने नगरन स बाहेर अउर आएन जुद्ध बरे तइयार होइ गएन।
{19:8} दाऊद सुनेस कि अम्मोनी लोग जुद्ध बरे तइयार होत अहइँ। एह बरे उ योआब अउ इस्राएल क पूरी फउज क अम्मोनी लोगन स जुद्ध करइ बरे पठाएस।
{19:9} अम्मोनी लोग बाहेर निकरेन अउर जुद्ध बरे तइयार होइ गएन। उ पचे नगर दुआर क लगे रहेन जउन राजा मदद बरे आए रहेन, उ पचे खुद खुले मइदान मँ खड़े रहेन।
{19:10} योआब लखेस कि ओकरे खिलाफ लड़इवाली फउज क दुइ मोर्चन रहेन। एक ठु मोर्चा ओकरे समन्ना रहा अउर दूसर ओकरे पाछे रहा। एह बरे योआब इस्राएल क कछू सब स उत्तिम जोधन क चुनेस। उ ओनका अराम क सेना स लड़इ बरे पठएस।
{19:11} योआब इस्राएल क बाकी फउज क अबीसै क सेनापतित्व मँ राखेस। अबीसै योआब क भाइ रहा। उ सबइ फउजी अम्मोनी सेना क खिलाफ लड़इ गएन।
{19:12} योआब अबीसै स कहेस, “जदि अरामी फउज मोरे बरे बहोत जियादा सक्तीसाली पड़इ तउ तोहका मोर मदद करइ क होइ मुला जदि अम्मोनी फउज तोहारे बरे बहोत जियादा सक्तीसाली साबित होइ तउ मइँ तोहार मदद करब।
{19:13} हम अपने लोगन अउ अपने परमेस्सर क नगरन क बरे जुद्ध करत समइ बीर अउ मजबूत बनी यहोवा उ करइ जेका उ उचित मानत ह।”
{19:14} योआब अउ ओकरे संग क सेना अराम क पइ हमला किहस। अराम क सेना योआब अउर ओकरी फउज क समान्वा स भाग खड़ी भइ।
{19:15} अम्मोनी सेना लखेस कि अराम क सेना भागत अहइ एह बरे उ पचे भी पराइ गएन। उ पचे अबीसै अउर ओकरी सेना क समन्वा स भाग खड़े भएन। अम्मोनी अपने नगर क चले गएन, अउर योआब यरूसलेम क लउट गवा।
{19:16} अरमी क प्रमुखन लखेस कि इस्राएल ओनका पराजित कइ दिहस। एह बरे उ पचे परात नदी क पूरब रहइवाले अरामी लोगन स सहायता बरे दूत पठाएस। सोपक हददेज़ेर क अरामी क सेना क सेनापति रहा। सोपक ओन दूसर अरामी फउजिन क भी संचालन किहस जउन मदद बरे आएस।
{19:17} दाऊद सुनेस कि अराम क लोग जुद्ध बरे एकट्ठा होइ ग अहइ, एह बरे दाऊद इस्राएल क सबहिं फउजियन क बटोरेस। दाऊद ओनका यरदन नदी क पार लइ गवा। उ पचे अरामी लोगन क ठीक आमने-सामने आइ गएन। दाऊद अपनी फउज क हमला करइ बरे तइयार किहेस अउर अरामियन पइ हमला कइ दिहस।
{19:18} अरामी इस्राएलियन क समन्वा स भाग खड़े भएन। दाऊद अउर ओकर फउज सात हजार सारथी अउर चलीस हजार अरामी फउजियन क मार डाएस। दाऊद अउर ओकर फउज अरामी सेना क सेनापति सोपक क भी मार डाएस।
{19:19} जब हददेज़ेर क अधिकारियन लखेन कि इस्राएल ओनका हराइ दिहस तउ उ पचे दाऊद स सन्ति कइ लिहन। उ पचे दाऊद क प्रजा बन गएन। इ तरह अरामियन अम्मोनी लोगन क फुन सहायता करइ स इन्कार कइ दिहन।
{i20:1} योआब अम्मोनियन क नस्ट करत ह
{20:1} बसन्त मँ, योआब इस्राएल क फउज क जुद्ध बरे अगवाइ किहेस। इ उहइ समइ रहा जब राजा लोग जुद्ध करइ बरे निकलेस रहेन मुला दाऊद यरूसलेम मँ रहा। तब इस्राएल क फउज अम्मोन देस क गवा अउ एका नस्ट कइ दिहेस। तब उ पचे ओकर राजधानी रब्बा नगर क गएन। सेना लोगन क भीतर आवइ अउर बाहेर जाइ स रोकइ बरे नगर क चारिहुँ कइँती डेरा डाएस। योआब अउ ओकर फउज रब्बा नगर क खिलाफ तब तलक जुद्ध किहस जब तलक ओका नस्ट नाहीं कइ डाएस।
{20:2} दाऊद ओनके राजा मुवुट क उतार लिहस। उ सोने क मुवुट तोल मँ लगभग पचहत्तर पौण्ड रहा। मुवुट मँ बहुमुल्य रतन जड़े रहेन। मुवुट दाऊद क मूँड़े पइ धरा गवा। तब दाऊद रब्बा नगर स बहोत स मूल्यवान चिजियन प्राप्त किहस।
{20:3} दाऊद रब्बा क लोगन क संग लिआवा अउर ओनका आरन, लोहे क गैंती अउ वुल्हाड़ियन स काम करइ क मजबूर किहस। दाऊद अम्मोनी लोगन क सबहिं नगरन क संग इहइ बर्त्ताव किहस। तब दाऊद अउर सारी फउज यरूसलेम क वापस लउट गइ।
{i20:4} पलिस्ती क दैत्य मारे जात हीं
{20:4} पाछे, इस्राएल क लोगन क जुद्ध गेजेर नगर मँ पलिस्तियन क संग भवा। उ समइ, हूसा क सिब्बकै सिप्पै क मार डाएस। सिप्पै दैत्यन क पूतन मँ स रहा। इ तहर पलिस्ती लोग लोगन क हराइ दीन्ह गवा रहेन।
{20:5} दूसर अवसर पइ, इस्राएल क लोगन क जुद्ध फुन पलिस्तियन क खिलाफ भवा। याईर क पूत एल्हानान लहमी क मर डाएस। लहमी गोलियात क भाई रहा। गोल्यह गत नगर क रहा। लहमी क भाला बहोत लम्बी अउर भारी रहा। इ करघे क लम्बे हत्थे क तरह रहा।
{20:6} तब इस्राएलियन गत नगर मँ फलिस्तियन क संग दूसर जुद्ध किहन। इ नगर मँ एक बहोत बिसाल मनई रहा। ओकरे हाथ अउ गोड़ क चौबीस उँगलियन रहिन। उ मनई क हरेक हाथ अउ हरेक गोड़ मँ छ: छ: उँगलियन रहिन। उ दैत्य क पूत भी रहा।
{20:7} एह बरे जब उ इस्राएल क मज़ाक उड़ाएस तउ योनातान ओका मार डाएस। योनातान सिमा क पूत रहा। सिमा दाऊद क भाई रहा।
{20:8} उ पचे पलिस्ती लोग गत नगर क दैत्यन क पूत रहेन। दाऊद अउ ओकर सेवक लोग ओन दैत्यन क मार डाएस।
{i21:1} इस्राएलियन क गनके दाऊद पाप करत ह
{21:1} सइतान इस्राएल क लोगन क खिलाफ रहा। उ दाऊद क इस्राएल क लोगन क गनइ क प्रोत्साहन दिहस।
{21:2} एह बरे दाऊद योआब अउर लोगन क प्रमुखन स कहेस, “जा अउर इस्राएल क सबहिं लोगन क गणना करा। बसेर्बा नगर स लइके लगातार दान नगर तलक देस क हर मनई क गना। तब मोका बतान, एहसे मइँ जान सकब कि हिआँ केतेन लोग अहइँ।”
{21:3} एह बरे योआब जवाब दिहेस, “यहोवा अपने लोगन क सौ गुना बिसाल बनावइ! महामाहिम, इस्राएल क सबहिं लोगन तोहार सेवक अहइँ। मोरे सुआमी, अउर राजा, आप इ कार्य काहे करइ चाहत हीं? आप इस्राएल क सबहिं लोगन क पाप करइ क अपराधी बनइहीं।”
{21:4} मुला राजा दाऊद हठ धरे रहा। योआब क उ करइ पड़ा जउन राजा कहेस। एह बरे योआब गवा अउर पूरे इस्राएल देस मँ गणना करत घूमत रहा। तब योआब यरूसलेम लउटा
{21:5} अउर दाऊद क बताएस कि केतने मनई रहेन। इस्राएल मँ गियारह लाख मनई रहेन अउर तरवार क उपयोग कइ सकत रहेन अउर तरवार क उपयोव करइवाले चार लाख सत्तर हजार मनई यहूदा मँ रहेन।
{21:6} योआब लेवि अउर बिन्यामीन क परिवार समूह क गणना नाहीं किहेस। योआब ओन परिवार समूहन क गणना नाहीं किहेस काहेकि उ राजा दाऊद क आदेसन क पसन्द नाहीं करत रहा।
{21:7} इ हुकुम देइ के, परमेस्सर क दृस्टि मँ दाऊद एक बुरा काम किहे रहा, एह बरे परमेस्सर इस्राएल क दण्ड दिहस।
{i21:8} परमेस्सर इस्राएल क दण्ड देत ह
{21:8} तब दाऊद परमेस्सर स कहेस, “मइँ एक बहोत बेववूफी क काम किहेउँ ह। मइँ इस्राएल क लोगन क गणना कइके भयंकर पाप किहेउँ ह। अब, मइँ पराथना करत हउँ कि तू इ सेवक क पापन क छिमा कइ द्या।”
{21:9} गाद दाऊद क दसीर् रहा। यहोवा गाद स कहेस, “जा अउर दाऊद क कहा: ‘यहोवा जउन कहत ह उ इ अहइ: मइँ
{21:10} तोहका तीन विकल्प देत हउँ। तोहका ओहमाँ स एक चुनब अहइ अउर तब मइँ तोहका उ तरह दण्डित करब जेका तू चुने लेब्या।’”
{21:11} तब गाद दाऊद क लगे गवा। गाद दाऊद स कहेस, “यहोवा कहत ह, ‘दाऊद, तू जउन दण्ड चाहत अहा ओका चुना: पर्याप्त अन्न क बगैर तीन बरिस, या तोहार पाछा करइवाले तरवार क उपयोग करत भए दुस्मनन स तीन महीने तलक
{21:12} भागब, या परमेस्सर स तीन दिना क दण्ड। पूरे देस मँ भयंकर महामारी फइली अउर यहोवा क दूत लोगन क नस्ट करत भवा पूरे देस मँ आइ।’ परमेस्सर मोका पठएस ह। अब, तोहका निर्णय करब अहइ कि ओका कउन सा जवाब देउँ।”
{21:13} दाऊद गाद स कहेस, “मइँ विपत्ति मँ हुउँ। मइँ नाहीं चाहत कि कउनो मनई मोरे दण्ड क निहचइ करइ। यहोवा बहोत दयालु अहइ, एह बरे यहोवा क ही निणर्य करइ द्या कि मोका कइसे दण्ड देइ।”
{21:14} एह बरे यहोवा इस्राएल मँ भयंकर महामारी पठएस अउर सत्तर हजार लोग मर गएन।
{21:15} परमेस्सर एक सरगदूत क यरूसलेम क नस्ट करइ क पठएस। किन्तु जब सरगदूत यरूसलेम क नस्ट करब सुरू किहस तउ यहोवा लखेस अउ ओका दुःख भवा। एह बरे यहोवा यरूसलेम क नस्ट न करइ क निर्णय किहस। यहोवा उ सरगदूत स, जउन नस्ट करत रहा कहेस, “रूक जा, इहइ पर्याप्त अहइ।” यहोवा क सरगदूत उ समइ यबूसी ओर्नान क खरिहान क लगे खड़ा रहा।
{21:16} दाऊद नज़र उठाएस अउर यहोवा क दूत क अकासे मँ लखेस। सरगदूत यरूसलेम पइ आपन तरवार हींच रखे रहा। तब दाऊद अउर प्रमुखन अपने मूँड़ क धरती पइ टेक के प्रणाम किहन। दाऊद अउ प्रमुखन अपने सोक बरे टाट पहिरे रहे।
{21:17} दाऊद अपने परमेस्सर स कहेस, “मइँ लोगन क गणना करइ क आदेस दिहे रहेउँ। मइँ हुउँ जुन इ बहोत बुरा काम किहेउँ। इस्राएल क लोगन कछू भी गलत नाहीं किहन। यहोवा मोरे परमेस्सर, मोका अउर मोरे परिवार क दण्ड द्या किन्तु उ भयंकर महामारी क रोक द्या जउन तोहार आपन लोगन क मारत अहइ।”
{21:18} तब यहोवा क दूत गाद स बात किहस। उ कहेस, “दाऊद स कहा कि उ यहोवा क उपासना बरे एक ठु वेदी बनाएस। दाऊद क एका यबूसी ओर्नान क खरिहान क लगे बनावइ चाही।”
{21:19} गाद इ सबइ बातन दाऊद क बताएस अउर दाऊद ओर्नान क खरिहान क लगे गवा।
{21:20} ओर्नान गोहुँ दाँवत रहा। ओर्नान मुड़ा अउर उ सरगदूत क लखेस। ओर्नान क चारिहुँ पूत छुपइ बरे पराइ गएन।
{21:21} दाऊद ओर्नान क लगे पहोंचा। ओर्नान ओका लखेस अउर उ खरिहान क छोड़ि दिहस। उ दाऊद तलक पहोंचा अउर ओकरे समन्वा आपन माथा जीमन पइ टेकिके प्रणाम किहेस।
{21:22} दाऊद ओर्नान स कहेस, “तू आपन खारिहान मोका बेच द्या। मइँ तोहका पूरी कीमत देबउँ। तब मइँ यहोवा क उपासना बरे एक वेदी बनावइ बरे एकर उपयोग कइ सकत हुउँ। तब लोगन प स भयंकर महामारी रूक जाई।”
{21:23} ओर्नान दाऊद स कहेस, “इ खारिहाने क लइ ल्या। तू मोरे सुआमी अउर राजा अहइँ। उहइ करा जउन आप उपयुक्त समुझत हीं। लखा, मइँ भी होमबलि बरे जनावरन देब। मइँ आप क काहे क तख्तन देब जेका आप वेदी पइ आगी बरे बार सकत हीं अउर मइँ अन्नबलि बरे गोहूँ देब। मइँ इ सबइ आप क देब।”
{21:24} किन्तु राजा दाऊद ओर्नान क जवाब दिहस, “नाहीं, मइँ तोहका पूरी कीमत देब। मइँ कउनो तोहार उ चीज नाहीं लेब जेका मइँ यहोवा क देब। मइँ उ कउनो भेंट नाहीं चढ़ाउब जेकर मोका कउनो मूल्य न देइ पड़इ।”
{21:25} एह बरे दाऊद उ जगह क बरे ओर्नान क पन्द्रह पौण्ड सोना दिहस।
{21:26} दाऊद हुँवा यहोवा क उपासना बरे एक वेदी बनाएस। दाऊद होमबलि अउर मेलबलि चढ़ाएस। दाऊद यहोवा स पराथना किहस। यहोवा सरग स आगी पठइके दाऊद क जवाब दिहस। आगी होमबलि क वेदी पइ उतरी।
{21:27} तब यहोवा सरगदूत क आदेस दिहस कि उ अपनी तरवार क वापस म्यान मँ धइ लेइ।
{21:28} दाऊद लखेस कि यहोवा ओका ओर्नान क खरिहान पइ उत्तर दइ दिहस ह, एह बरे यहोवा क बलि भेंट किहस।
{21:29} (पवित्तर तम्बू अउ होमबलि क वेदी ऊँच जगह पइ गिबोन नगर मँ रही। मूसा पवित्तर तम्बू क तब बनाए रहा जब इस्राएल क लोग रेगिस्ताने मँ रहेन।
{21:30} दाऊद पवित्तर तम्बू मँ परमेस्सर स बातन करइ नाहीं जाइ सकत रहा, काहेकि उ भयभीत रहा। दाऊद यहोवा क दूत अउ ओकरी तरवार स भयभीत रहा।)
{i22:1} दाऊद मन्दिर बरे जोजना बनावत ह
{22:1} दाऊद कहेस, “यहोवा परमेस्सर क मन्दिर अउर इस्राएल क लोगन बरे भेंटन क बारइ क वेदी हिआँ बनी।”
{22:2} दाऊद आदेस दिहस कि इस्राएल मँ रहइवाले सबहिं तोहार बीच रहइवाला बिदेसी एक संग बटुरइँ। तोहार बीच रहइवाला बिदेसियन क उ समूह मँ स दाऊद सगंतरासन क चुनेस। ओनकर काम परमेस्सर क मन्दिर बरे पाथरन क काटिके तइयार करइ क रहा।
{22:3} दाऊद दुआर क पालन बरे कीलन अउर चुलन बनावइ बरे बहोत सारा लोहा प्राप्त किहस। दाऊद ओतना काँसा भी प्राप्त किहस जउन तउला न जाइ सकइ।
{22:4} अउर दाऊद ऍतने जियादा देवदारु क पेड़न बटोरेस जउन न गना जाइ सकेन। सीदोन अउ सोर क लोग बहोत स देवदारु क पेड़न लिआएन।
{22:5} दाऊद कहेस, “हम क यहोवा बरे एक बिसाल मन्दिर बनावइ चाही। किन्तु मोरे पूत सुलैमान अबहुँ तलक बालक अउर अनुभवहीन अहइ। यहोवा क मन्दिर बहोत बिसाल होइहीं। एका अपनी बिसालता अउ सुन्दरता क बरे सबहिं रास्ट्रन मँ प्रसिद्ध होइ चाही। इहइ कारण अहइ कि मइँ यहोवा क मन्दिर बनावइ क जोजना बनाउब।” एह बरे दाऊद मरइ स पहिले मन्दिर बनावइ बरे बहोत स जोजना बनाएस।
{22:6} तब दाऊद अपने पूत सुलैमान क बोलाएस। दाऊद सुलैमान स इस्राएल क यहोवा परमेस्सर बरे मन्दिर क बनावइ क कहेस।
{22:7} दाऊद सुलैमान स कहेस, “मोर पूत, मइँ अपने परमेस्सर यहोवा क नाउँ बरे एक ठू मन्दिर बनावइ चाहत रहेउँ।
{22:8} मुला यहोवा मोहसे कहेस, ‘दाऊद तू बहोत स जुद्ध किहा ह अउर बहोतस लोगन क मर्या ह एह बरे तू मोरे नाउँ क बरे मन्दिर नाहीं बनाइ सकत्या।
{22:9} किन्तु तोहार एक पूत अहइ जउन सान्ति प्रिय अहइ। मइँ तोहरे पूत क सान्ति क समइ प्रदान करब। ओकरे चारिहुँ कइँती क दुस्मन ओका परेसान नाहीं करिहीं। ओकर नाउँ सुलैमान अहइ अउर मइँ इस्राएल क उ समइ सुख सान्ति देब जउने समइ सुलैमान राजा होइ।
{22:10} सुलैमान मोरे नाउँ क एक मन्दिर बनाई सुलैमान मोरे पूत अउर मइँ ओकर बाप रहब अउर मइँ सुलैमान, क राज्ज क सक्तीसाली बनाउब अउर ओकरे परिवार क कउनो निअँबर सदा इस्राएल पर ही हुवूमत करी।’”
{22:11} दाऊद इ भी केहस, “पूत, अब यहोवा तोहरे संग रहइ। तू सफल बना अउर जइसा यहोवा कहेस ह, अपने यहोवा क मन्दिर बनावा।
{22:12} यहोवा तोहका इस्राएल क राजा बनाई। होइ सकत ह यहोवा तोहका बुद्धि अउ समुझ देइ जेहसे तू लोगन क मार्गदर्सन कइ सका अउर अपने यहोवा परमेस्सर क व्यवस्था क पालन कइ सका।
{22:13} अउर तोहका कामयाबी तब मिली जब तू ओन नेमन अउर व्यवस्था क पालन मँ सावधान रहब्या जउन यहोवा मूसा क इस्राएल बरे दिहे रहा। सक्तीसाली अउर वीर रहा। जिन डेरावा अउ जिन निरास भवा।
{22:14} “सुलैमान, मइँ यहोवा क मन्दिर क जोजना बनावइ मँ करी मेहनत किहेउँ ह। मइँ तीन हजार सात सौ पचास टन सोना दिहेउँ ह अउर मइँ लगभग सैंतीस हजार पाँच सौ टन चाँदी दिहउँ ह। मइँ कासाँ अउ लोहा ऍतना जियादा दिहेउँ ह कि तउला नाहीं जाइ सकत अउर मइँ लकड़ी अउ पाथर दिहेउँ ह। सुलैमान, तू एहमँ अउर जियादा जोर सकत ह।
{22:15} तोहरे लगे बहोत स संगतरास अउ बढ़ई अहइँ। तोहरे लगे हर एक प्रकार क काम करइ वाले वुसल मनई अहइँ।
{22:16} उ पचे सोना, चाँदी, काँसा, अउर लोहे क काम करइ मँ वुसल अहइँ। तोहरे लगे एतने जियादा वुसल मनई अहइँ कि उ पचे गने नाहीं जाइ सकतेन। अब काम सुरू करा अउर यहोवा तोहरे संग होइ।”
{22:17} तब दाऊद इस्राएल क सबहिं प्रमुखन क आपने पूत सुलैमान क सहायता करइ क आदेस दिहेस।
{22:18} दाऊद ओन प्रमुखन स कहेस, “यहोवा तोहर परमेस्सर तोहार संग अहइ। उ तोहका सान्ति क समइ दिहेस ह। उ हम लोगन क उ भुइँया मँ रहइवाले लोगन क पराजित करइ मँ मदद किहेस ह। अब यहोवा अउर ओकर लोग इ भुइँया पइ पूरा अधिकार किहेन ह।
{22:19} अब तू अपने हिरदइ अउर आतिमा क अपने यहोवा परमेस्सर क समपिर्त कइ द्या अउर उ जउन कहइ, करा। यहोवा परमेस्सर बरे पवित्तर जगह बनावा। यहोवा क नाउँ बरे मन्दिर बनावा। तब करार क सन्दूख अउ दूसर सबहिं पवित्तर चिजियन मन्दिर क अन्दर लिआवा।”
{i23:1} मन्दिर मँ लेवीबंसियन क जरिये सेवा क जोजना
{23:1} दाऊद बूढ़ा होइ गवा, एह बरे उ अपने पूत सुलैमान क इस्राएल क नवा राजा बनाएस।
{23:2} दाऊद इस्राएल क सबहिं प्रमुखन क बटोरेस। उ याजकन अउ लेवीबंसियन क भी एकट्ठा किहस।
{23:3} दाऊद तीस बरिस अउर ओहसे ऊपर क उमर क लेवीबंसियन क गनेस। सब मिलाइके अड़तीस हजार लेवीबंसियन रहेन।
{23:4} दाऊद कहेस, “चौबीस हजार लेवीबंसियन यहोवा क मन्दिर क निर्माण कार्य क देखरेख करिहीं। छ: हजार लेवीबंसी अधिकारी अउर निआवधीस होइहीं।
{23:5} चार हजार लेवीबंसी दुआरपाल होइहीं अउर चार जहार लेवीबंसी संगीतन होइहीं मइँ ओनके बरे बिसेस बाजा बनाएँउ ह। उ पचे ओन बाजन क उपयोग यहोवा क स्तुति बरे करिहीं।”
{23:6} दाऊद लेवीबंसियन क तीन बर्गन मँ बाँट दिहस। उ पचे लेवी क तीन पूतन गेर्सोन, कहात अउ मरारी क परिवार समूह रहेन।
{i23:7} गसोर्न क परिवार समूह
{23:7} गसोर्न क परिवार समूह स लादान अउ सिमी रहेन।
{23:8} लादान क तीन पूत रहेन। ओकर सब स बड़ा पूत यहीएल रहा। ओकर दूसर पूत जेताम अउ योएल रहेन।
{23:9} सिमी क पूत सलोमीत, हजीएल अउ हारान रहेन। इ सबइ तीनहुँ पूत लादान क परिवारन क रहेन।
{23:10} सिमी क चार पूत रहेन। उ पचे यहत, जीना, यूस अउ बरीआ रहेन।
{23:11} यहत सब स बड़का अउ जीजा दूसर पूत रहा। मुला यूस अउ बरीआ क जियादा पूत नाहीं रहेन। एह बरे यूस अउ बरीआ एक परिवार क रूप मँ गने जात रहेन।
{i23:12} कहात क परिवार समूह
{23:12} कहात क चार पूत रहेन। उ पचे अम्रान, यिसहार, हेब्रोन अउ उज्जीएल रहेन।
{23:13} अम्राम क पूत हारून अउर मूसा रहेन। हारून अउर ओकर पूतन सदा-सदा पवित्तर कार्य करइ बरे, यहोवा क समन्वा धूप भेंट चढ़ावइ बरे, याजक क रूप मँ यहोवा क सेवा करइ बरे अउर यहोवा क नाउँ पइ लोगन सदा-सदा आसीर्बाद देइ बरे प्रतिस्ठित कीन्ह गवा रहेन।
{23:14} मूसा परमेस्सर क मनई रहा। मूसा क पूत, लेवी क परिवार समूह क हींसा स रहेन।
{23:15} मूसा क पूत गेर्सोम अउ एलीएजेर रहेन।
{23:16} गेर्सोम क बड़का पूत सबूएल रहा।
{23:17} एलीएजेर क बड़का पूत रहब्याह रहा। एलीएजेर क अउर कउनो पूत नाहीं रहा। मुला रहब्याह क बहोत स पूत रहेन।
{23:18} यिसहार क सब स बड़का पूत सलोमीत रहा।
{23:19} हेब्रोन क सब स बड़का पूत यरीय्याह रहा। हेब्रोन क दूसर पूत अमर्याह रहा। यहजीएल तीसर पूत रहा। अउर यकमाम चउथा पूत रहा।
{23:20} उज्जीएल क सब स बड़का पूत मीका रहा अउर यिस्सिय्याह ओकर दूसर पूत रहा।
{i23:21} मरारी क परिवार समूह
{23:21} मरारी क पूत महली अउ मूसी रहेन। महली क पूत एलीआज़ार अउ कीस रहेन।
{23:22} एलीआज़ार बिना पूतन क मरा। ओकर सिरिफ बिटियन रहिन। एलीआज़ार क बिटियन अपने सम्बन्धियन स बियाह किहेन। ओनकर सम्बन्धी कीस क पूत रहेन।
{23:23} मूसी क पूत महली, एदेर अउर यरेमोत रहेन। सब मलाइके तीन पूत रहेन।
{i23:24} लेवीबंसियन क काम
{23:24} इ सबइ लेवी क संतान रहेन। उ पचे अपने परिवार क अनुसार सूची मँ अंकित रहेन। उ पचे परिवारन क प्रमुख रहेन। सबइ व्यक्ति क नाउँ सूची मँ रहेन। जउन सूची मँ अंकित रहेन उ सबइ बीस बरिस क या ओहसे ऊपर क रहेन। उ पचे यहोवा क मन्दिर मँ सेवा करत रहेन।
{23:25} दाऊद कहे रहा, “इस्राएल क यहोवा परमेस्सर अपने लोगन क सान्ति दिहस ह। यहोवा यरूसलेम मँ सदा ही रहइ बरे आइ गवा। ह।
{23:26} एह बरे लेवीबंसियन क पवित्तर तम्बू या एकर सेवा मँ काम आवइवाली कउनो चीज़ क भविस्स मँ ढोवइ क जरूरत नाहीं अहइ।”
{23:27} दाऊद क अन्तिम निदेर्स इस्राएल क लोगन क बरे, लेवी क परिवार समूह क सन्तानन क गनब रहा। उ पचे लेवीबंसियन क बीस बरिस अउर ओहसे ऊपर क मनइयन क गनेन।
{23:28} लेवीबंसियन क काम हारून क सन्तानन क यहोवा क मन्दिर मँ सेवा कार्य करइ मँ मदद करब रहा। लेवीबंसी मन्दिर क आँगन अउर बगल क कमरन क भी देखभाल करत रहेन। ओनकर काम सबहिं पवित्तर चिजियन क सुद्ध करइ क रहा। ओनकर काम इ भी रहा कि परमेस्सर क मन्दिर मँ सेवा करइँ।
{23:29} मन्दिर मँ बिसेस रोटी क मेज पइ रखइ क जिम्मेदारी ओनकर ही रहेन। उ पचे आटा, अन्नबलि अउ अखमीरी रोटि बरे भी जिम्मेदार रहेन। उ पचे पकावइ क कढ़ाइयन अउर मिस्रित भेंटन क बरे जिम्मेदार रहेन। उ पचे सारा नाप तउल क काम करत रहेन।
{23:30} लेवीबंसी हर एक भिंसारे खड़े होत रहेन अउर यहोवा क धन्यवाद अउ स्तुति करत रहेन। उ पचे एका हर एक साँझ क करत रहेन।
{23:31} लेवीबंसी यहोवा क सबहिं होमबलियन बिस्राम क बिसेस दिनन, नवा चन्द्रिमा क उत्सव अउर सबहिं बिसेस पर्व क दिनन पइ तइयार करत रहेन। उ पचे यहोवा क समन्वा हर रोज़ सेवा करत रहेन। केतने लेवीबंसी हर दाईं सेवा करइ चाही एकरे बरे बिसेस नेम रहेन।
{23:32} एह बरे लेवीबंसी उ सब काम करत रहेन जेनकर आसा ओनसे कीन्ह जात रही। उ पचे पवित्तर तम्बू क देखभाल करत रहेन। उ पचे पवित्तर जगह क देखभाल करत रहेन अउर उ पचे अपने सम्बन्धियन हारून क सन्तान याजकन क मदद देत रहेन। लेवीबंसी यहोवा क मन्दिर मँ सेवा कइके याजकन क मदद करत रहेन।
{i24:1} याजकन क समूह
{24:1} हारून क पूतन क इ सबइ समूह रहेन: हारून क पूत नादाब, अबीहू, एलीआजर अउ ईतामार रहेन।
{24:2} मुला नादाब अउ अबीहू अपने बाप क मउत क पहिले ही मर गएन अउर नादाब अउ अबीहै क कउनो पूत नाहीं रहा एह बरे एलीआजर अउ ईतामार याजक क रूप मँ कर्या किहन।
{24:3} दाऊद एलीआजार अउ ईतामार क परिवार समूह क दुइ भिन्न समूहन मँ बाँटेस। दाऊद इ एह बरे किहस कि इ सबइ समूह ओनका दीन्ह गए कर्त्तव्यन क पूरा कइ सकइ। दाऊद इ सब सादोक अउर अहीमेलेक क मदद स किहेस। सादोक एलीआजर क सन्तान रहा अउर अहीमेलेक ईतामार क सन्तान रहा।
{24:4} एलीआजर क परिवार समूह क प्रमुख ईतामार क परिवार समूह क प्रमुखन स जियादा रहेन। एलीआजर क परिवार समूह क सोलह प्रमुख रहेन अउर ईतामार क परिवार समूह स आठ प्रमुख रहेन।
{24:5} हर एक परिवारे स मनईयन चुने गए रहेन। उ पचे गोट डाइके चुने गए रहेन। कछू मनईयन पवित्तर जगह क अधिकारी चुने गए रहेन अउर दूसर मनई याजक क रूप मँ सेवा बरे चुने गए रहेन। इ सबइ मनई एलिआजर अउर ईतामार क परिवार समूहन स चुने गए रहेन।
{24:6} समायाह लिपिकार रहा। उ नतनेल क पूत रहा। समायाह लेवी परिवार समूह स रहा। समायाह ओन सन्तानन क नाउँ लिखेस। उ ओन नामन क राजा दाऊद अउर एन प्रमुखन क समन्वा लिखेस: याजक सादोक, अहीमेलेक अउ याजक अउ लेवीबंसियन क परिवारन क प्रमुख। अहीमेलेक एब्यातार क पूत रहा। हर एक दाईं उ पचे गोट डाइके एक मनई चुनत रहेन अउर समायाह उ मनई क नाउँ लिख लेत रहा। इ तरह उ पचे एलीआजर अउर ईतामार क परिवारन मँ काम क बाँटेस।
{24:7} पहला समूह यहोयारीब क रहा। दूसरा समूह यदायाह क रहा।
{24:8} तीसरा समूह हारीम क रहा। चउथा समूह सोरीम क रहा।
{24:9} पाँचवा समूह मल्किय्याह क रहा। छठा समूह मिय्यामीन क रहा
{24:10} सातवाँ समूह हक्कोस क रहा। आठवाँ समूह अबिय्याह क रहा।
{24:11} नवाँ समूह येसू क रहा। दसवाँ समूह सकन्याह क रहा।
{24:12} गियारहवा समूह एल्यासीब क रहा। बारहवाँ समूह याकीम क रहा।
{24:13} तेरहवाँ समूह हुप्पा क रहा। चौदहवाँ समूह येसेबाब क रहा।
{24:14} पन्द्रहवाँ समूह बिल्गा क रहा। सोलहवाँ समूह इम्मेर क रहा।
{24:15} सत्रहवाँ समूह हेजीर क रहा। अट्ठरहवाँ समूह हप्पित्सेस क रहा।
{24:16} उन्नीसवाँ समूह पतह्याह क रहा। बीसवाँ समूह यहेजकेल क रहा।
{24:17} इक्कीसवाँ समूह याकीन क रहा। बाईसवाँ समूह गामूल क रहा।
{24:18} तेईसवाँ समूह दलायाह क रहा। चौबीसवाँ समूह माज्याह क रहा।
{24:19} यहोवा क मन्दिर मँ सेवा करइ क बरे इ सबइ समूह चुने गए रहेन। उ पचे मन्दिर मँ सेवा करइ बरे हारून क नेमन क मानत रहेन। इस्राएल क यहोवा परमेस्सर एन नेमन क हारून क दिहे रहा।
{i24:20} दूसर लेवीबंसी
{24:20} इ सबइ नाम सेस लेवी सन्तान क अहइँ: अम्राम क सन्तानन स सूबाएल। सूबाएल क सन्तानन स येहदयाह।
{24:21} रहब्याह स: यिस्सिय्याह (यिस्सिय्याह सब स बड़का पूत रहा)
{24:22} इसहारी परिवार समूह स: सलोमोत। सलोमोत क परिवार स: यहत।
{24:23} हेब्रोन क सब स बड़का पूत यरिय्याह रहा। अमर्याह हेब्रोन क दूसर पूत रहा। यहजीएल तीसर पूत रहा। अउर यकमान चउथा पूत
{24:24} उज्जीएल क पूत मीका रहा। मीका क पूत सामीर रहा।
{24:25} यिस्सिय्याह मीका क भाई रहा। यिस्सिय्याह क पूत जकर्याह रहा।
{24:26} मरारी क सन्तान महली, मूसी अउर ओकर पूत याजिय्याह रहेन।
{24:27} मरारी क पूत याजिय्याह क पूतन नाउँ: सोहम, जक्वू अउर इब्री रहेन।
{24:28} महली क पूत एलीआजर रहा किन्तु एलीआजर क कउनो पूत नाहीं रहा।
{24:29} कीस क पूत यरह्मेल रहा।
{24:30} मूसी क पूत महली, एदेर अउर यरीमोत रहेन। उ पचे लेवीबंसी परिवारन क प्रमुख अहइ। उ पचे अपने परिवारन क सूची मँ अहइ।
{24:31} उ पचे बिसेस कामन बरे चुने गए रहेन। उ पचे अपने सम्बन्धी याजकन क तरह गोट डावत रहेन। याजक हारून क सन्तान रहेन। उ पचे राजा दाऊद, सादोक, अहीमेलेक अउर याजकन अउ लेवी क परिवारन क प्रमुखन क समन्वा गोटन डाएन। जब ओनके काम दिए गएन तउ पुराने अउ नवा परिवारन क एक सा बेउहार भवा।
{i25:1} संगीत समूह
{25:1} दाऊद अउ सेनापतियन आसाप क पूतन क बिसेस सेवा बरे अलग किहन। आसाप क पूत हेमान अउ यदूतून रहेन। ओनकर बिसेस काम परमेस्सर क सँदेसा क भविस्वाणी सारंगी, वीणा, मंजीरे क उपयोग कइके करब रहा। हिआँ ओन मनईयन क सूची अहइ जउन इ तरह सेवा किहन।
{25:2} आसाप क परिवार समूह स, जक्वूर, योसेप, नतन्याह अउर असरेला रहेन। राजा दाऊद आसाप क भविस्सबाणी क बरे चुनेस अउ आसाप अपने पूतन क अगुवाइ किहेस।
{25:3} यदूतून परिवार स: गदल्याह, सरी, यसायाह, सिमी, हसब्याह अउर मत्तित्याह रहेन। इ सबइ छ: रहेन। यदूतून आपन पूतन क अगुवाइ किहेन। यदूतून सारंगी क उपयोग भविस्सबाणी करइ अउर यहोवा क धन्यबाद देइ अउर ओकर स्तुति बरे किहस।
{25:4} हेमान क पूत जउन सेवा करत रहेन बुक्किय्याह, मत्तन्याह, लज्जीएल, सबूएल अउर यरीमोत, हनन्याह, हनानी, एलीआता, गिद्दलती अउर रोममतीएजेर, योसबकासा, मल्लोती, होतीर अउर महजीओत रहेन।
{25:5} इ सबइ सबहिं मनई हेमान क पूत रहने। हेमान दाऊद क दसीर् रहा। परमेस्सर हेमान क सक्तीसाली बनावइ क बचन दिहस। एह बरे हेमान क कई पूत रहेन। परमेस्सर हेमान क चौदह पूत अउ तीन बिटियन दिहस।
{25:6} हेमान अपने पूतन क यहोवा क मन्दिर मँ गायन मँ अगुवाइ किहेन। ओन पूतन सारंगी, वीणा, मजीरा क उपयोग किहस। उ पचे परमेस्सर क मंदिर मँ राजा आसप क आदेस क अनुसार जउन उ यदूतून अउर हेमान क दिहे रह इहइ तरिका स सेवा किहस।
{25:7} उ सबइ मनई अउर लेवी क परिवार समूह क ओनकर सम्बन्धियन गायन मँ प्रसिच्छित रहेन। दुई सौ अट्ठासी मनइयन यहोवा क स्तुति क गीत गाउब सीखेन।
{25:8} हर एक मनई जउने भिन्न कार्य क करी, ओकरे चुनाव बरे उ पचे गोट डावत रहेन। हर एक मनई क संग समान बेउहार होत रहा। बूढ़े अउर जवान क संग समान बेउहार रहा अउर गुरु क संग उहइ बउहार हरा। जउन सिस्य क संग।
{25:9} पहिले, आसाप (यूसुफ) क पूतन अउ सम्बन्धियन मँ स बारह मनई चुनेस गए रहेन। दूसर, गदल्याह क पूतन अउर सम्बनंधियन मँ स बारह मनई चुने गएन।
{25:10} तीसरे, जक्वूर क पूतन अउ सम्बंधियन मँ स बारहह् मनई चुने गएन।
{25:11} चउथे, यिस्री क पूतन अउ सम्बंधियन मँ स बारह मनईर् चुने गएन।
{25:12} पाँचवे, नतन्याह क पूतन अउ सम्बंधियन मँ स बारह मनई चुने गएन।
{25:13} छठे, बुक्किय्याह क पूतन अउ सम्बंधियन मँ स बारह मनई चुने गएन।
{25:14} सातवें, यसरेला क पूतन अउ सम्बंधियन मँ स बारह मनई चुने गएन।
{25:15} आठवें, यसायाह क पूतन अउ सम्बंधियन मँ स बारह मनई चुने गएन।
{25:16} नवें, मत्तन्याह क पूतन अउ सम्बंधियन मँ स बारह मनई चुने गएन।
{25:17} दसवें, सिमी क पूतन अउ सम्बंधियन मँ स बारह मनई चुने गएन।
{25:18} गियारहवें, अजरेल क पूतन मँ अउर सम्बंधियन मँ स बारह मनई चुने गएन।
{25:19} बारहवें, हसब्याह क पूतन अउर सम्बंधियन मँ स बारह मनई चुने गएन।
{25:20} तेरहवें, सूबाएल क पूतन अउ सम्बंधियन मँ स बारह मनई चुने गएन।
{25:21} चउदहवें, मत्तिय्याह क पूतन अउर सम्बंधियन मँ स बारह मनई चुने गएन।
{25:22} पन्द्रहवें, यरेमोत क पूतन अउर सम्बंधियन मँ स बारह मनई चुने गएन।
{25:23} सोलहवें, हनन्याह क पूतन अउर सम्बंधियन मँ स बारह मनई चुने गएन।
{25:24} सत्रहवें, योसबकासा क पूतन अउर सम्बंधियन मँ स बारह मनई चुने गएन।
{25:25} अट्ठरहवें, हनानी क पूतन अउ सम्बंधियन मँ स बारह मनई चुने गएन।
{25:26} उन्नीसवें, मल्लोती क पूतन अउ सम्बंधियन मँ स बारह मनई चुने गएन।
{25:27} बीसवें, इलिय्याता क पूतन अउ सम्बंधियन मँ स बारह मनई चुने गएन।
{25:28} इक्कीसवें होतीर क पूतन अउ सम्बंधियन मँ स बारह मनई चुने गएन।
{25:29} बाईसवें, गिद्दलती क पूतन अउ सम्बंधियन मँ स बारह मनई चुने गएन।
{25:30} तेईसवें, महजीओत क पूतन अउ सम्बंधियन मँ स बारह मनई चुने गएन।
{25:31} चौबीसवें, रोममतीएजेर क पूतन अउर सम्बंधियन मँ स बारह मनई चुने गएन।
{i26:1} दुआरपाल
{26:1} दुआरपालन क समूह: इ सबइ दुआरपाल कोरह परिवार स अहइँ: आसाप क परिवार क कोरह क पूत मसेलेम्याह अउर ओकरे पूत।
{26:2} मसेलेम्याह क पूत रहेन। जकर्याह सब स बड़का पूत रहा। यदीएल दूसर पूत रहा। जबद्याह तीसर पूत रहा। यतीएल चउथा पूत रहा।
{26:3} एलाम पाँचवाँ पूत रहा। यहोहानान छठा पूत रहा अउर एल्यहोएनै सातँवा पूत रहा।
{26:4} ओबेदेदोम अउर ओनकर पूत। ओबेदेदोम क सब स बड़का पूत समायाह रहा। यहोजाबाद ओकर दूसर पूत रहा। योआह ओकर तीसर पूत रहा। साकार ओकर चउथा पूत रहा। नतनेल ओकर पाँचवाँ पूत रहा।
{26:5} अम्मीएल ओकर छठाँ पूत रहा। इस्साकार ओकर सातवाँ पूत रहा अउर पुल्लतै ओकर आठवाँ पूत रहा। परमेस्सर फुरइ ओबेदेदोम क बरदान दिहस।
{26:6} ओबेदेदोम क पूत समायाह रहा। समायाह क भी पूत रहेन। समायाह क पूत अपने बाप क परिवार मँ प्रमुख रहेन काहेके उ पचे बीर जोधा रहेन।
{26:7} समायाह क पूत ओती, रपाएल, ओबेद, एलजाबाद, एलीहू अउर समक्याह रहेन। एलजाबाद क सम्बंधी वुसल कारीगर रहेन।
{26:8} उ पचे सबहिं लोग ओबेदेदोम क सन्तान रहेन। उ सबइ मनईयन अउर ओनकर पूत अउर ओनकर सम्बंधी सक्तीसाली मनईयन रहेन। उ सबइ अच्छे रच्छक रहेन। ओबेदेदोम क बासठ संतान रहिन।
{26:9} मसेल्मयाह क पूत अउर सम्बंधी सक्तीसाली लोग रहेन। सब मिलाइके अट्ठारह पूत अउर सम्बंधी रहेन।
{26:10} मरारी क परिवार स इ सबइ दुआरपाल रहेन ओनमाँ एक ठू होसा रहा। सिम्री पहिला पूत चुना गवा रहा। सिम्री असल मँ स बड़ा नाहीं रहा, मुला ओकर बाप ओका पहिलौठा पूत चुना लिहे रहा।
{26:11} हिल्किय्याह ओकर दूसर पूत रहा। तबल्याह ओकर तीसर पूत रहा। अउर जकर्याह ओकर चउथा पूत रहा। सब मिलाइके होसा क तेरह पूत अउ सम्बन्धी रहेन।
{26:12} इ सबइ दुआरपालन क समूह क प्रमुख रहेन। दुआरपालन क यहोवा क मन्दिर मँ सेवा करइ क खास ढंग रहा, जइसा कि ओनकर सम्बंधी करत रहेन।
{26:13} हर एक परिवार क एक दुआर रच्छा करइ बरे दीन्ह गवा रहा। एक परिवार क बरे दुआर चुनइ क गोट डाई जात रही। बूढ़ा अउ जवानन क संग एक समान बर्त्ताव कीन्ह जात रहा।
{26:14} मसेल्मयाह पूरबी दुआर क रच्छा बरे चुना गवा रहा। तब मसेल्मयाह क पूत जकर्याह बरे गोट डाइ गइ। जकर्याह एक बुद्धिमान सलाहकार रहा। जकर्याह उत्तरि दुआर बरे चुना गवा।
{26:15} ओबेदेदोम दक्खिन दुआर बरे चुना गवा अउर ओबेदेदोम क पूत उ घर क रच्छा क बरे चने गएन जेहमाँ कीमती चिजियन रखी जात रहिन।
{26:16} सुप्पीम अउर होसा पच्छि दुआर अउर ऊपरी सड़क पइ सुल्लेकेत दुआर बरे चुने गएन। दुआरपाल एक दूसरे क बगल मँ खड़े होत रहेन।
{26:17} पूरबी दुआर पइ छ: लेवीबंसी रच्छक हर दिन खड़े होत रहेन। उत्तरी दुआर पइ हर दिन चार लेवीबंसी रच्छक खड़े होत रहेन। दक्खिनी दुआर पइ चार लेवीबंसी रच्छक खड़े होत रहेन अउर दुइ लेवीबंसी रच्छक उ घरे क रच्छा करत रहेन जेहमाँ कीमती चिजियन धरी जात रहिन।
{26:18} चार रच्छक पच्छिमी निआव घर पइ रहेन दुइ रच्छक निआव घरे तलक क सड़कियन पइ रहेन।
{26:19} इ सबइ दुआरपालन क समूह रहेन। उ सबइ दुआरपाल कोरह अउर मरारी क परिवार मँ स रहेन।
{i26:20} कोसाध्यच्छ अउर दूसर अधिकारी
{26:20} अहिय्याह लेवी क परिवार समूह स रहा। अहिय्याह परमेस्सर क मन्दिर क कीमती चिजियन क देखभाल क जिम्मेदार रहा। अहिय्याह ओन जगहन क रच्छा बरे भी उत्तरदायी रहा जहाँ पवित्तर चिजियन रखी जात रहिन।
{26:21} लादान गेर्सोन परिवार स रहा। यहोएल लादान परिवार समूह क प्रमुखन मँ स एक रहा।
{26:22} यहोएला क पूत जेताम अउ जेताम क भाई योएल रहेन। उ पचे यहोवा क मन्दिर मँ कीमती चिजियन क बरे उत्तरदायी रहेन।
{26:23} दूसर प्रमुख अम्राम, यिसहार, हेब्रोन अउर उज्जीएल क परिवार समूह स चुने गए रहेन।
{26:24} सबूएल यहोवा क मन्दिर मँ चिजियन क रच्छा क उत्तरदायी प्रमुख रहा। सबूएल गेर्सोम क पूत रहा। गेर्सोम मूसा क पूत रहा।
{26:25} इ सबइ सबूएल क सम्बंधी रहेन: एलीआज़ार स ओकर सम्बंधी रहेन: एलीआज़ार क पूत रहब्याह, रहब्याह क पूत यसायाह, यसायाह क पूत योराम, योराम क पूत जिवी अउर जिवी क पूत सलोमोत।
{26:26} सलोमोत अउर ओकर सम्बंधी ओन सब चिजियन क बरे उत्तरदायी रहेन जेका दाऊद मन्दिर क बरे एकट्ठा किहे रहा। सेना क अधिकारियन भी मन्दिर क बरे चिजियन दिहन।
{26:27} उ पचे जुद्धन मँ लीन्ह गइ चिजियन मँ स कछू चिजियन दिहेन। उ पचे यहोवा क मन्दिर क मरम्मत करइ बरे उ सबइ चिजियन दिहन।
{26:28} सलोमोत अउर ओकर सम्बंधी दसीर् समूएल, कीस क पूत साऊल, नेर क पूत अबनेर, सरूयाह क पूत योआब क जरिये दीन्ह गइ पवित्तर चिजियन क भी रच्छा करत रहेन। सलोमोत अउ ओकर सम्बंधी लोगन क जरिये, यहोवा क दीन्ह गइ सबहिं पवित्तर चिजियन क रच्छा करत रहेन।
{26:29} कनन्याह यिसहार परिवार क रहा। कनन्याह अउर ओकर पूत मन्दिर क बाहेर काम करत रहेन। उ पचे इस्राएल क विभिन्न जगहन पइ अधिकारी अउ निआवधीस क कार्य करत रहेन।
{26:30} हसब्याह हेब्रोन परिवार स रहा। हसब्याह अउर ओकर सम्बंधी यरदन नदी क पच्छिम मँ इस्राएल क राजा दाऊद क कामन अउर यहोवा क सबहिं कामन क बरे उत्तरदायी रहेन। हसब्याह क समूह मँ एक हजार सात सौ सक्तीसाली मनई रहेन।
{26:31} हेब्रोन क परिवार समूह इ बात पइ प्रकास डावत ह कि यरिय्याह ओनकर प्रमुख रहा। जब दाऊद चालीस बरिस तलक राजा रह चुका, तउ उ अपने लोगन क परिवार क इतिहासन स सक्तीसाली अउर वुसल मनइयन क खोज क आदेस दिहस। ओनमाँ स कछू हेब्रोन परिवार मँ मिलेन जउन गिलाद क याजार नगर मँ रहत रहेन।
{26:32} यरिय्याह क लगे दुइ हजार सात सौ सम्बंधी रहेन जउन सक्तीसाली मनईयन रहेन अउर परिवारन क प्रमुख रहेन। दाऊद ओन दुइ हजार सात सौ सम्बंधियन क रूबेन, गाद अउ आधे मनस्से क परिवार क संचालन अउर यहोवा अउ राजा क कार्य क जिम्मेदारी सौंपेस।
{i27:1} सेना क समूह
{27:1} इ ओन इस्राएली लोगन क सूची अहइ जउन रजा क सेना मँ सेवा करत रहेन। हर एक समूह हर बरिस एक महीने अपने काम पइ रहत रहा। ओहमाँ परिवारन क सासक, नायक, सेनाध्यच्छ अउर अधिकारी लोग रहेन जउन राजा क सेवा करत रहेन। हर एक सेना क समूह मँ चौबीस हजार मनईयन रहेन।
{27:2} जबदीएल क पूत यासोबाम पहिले महीने बरे पहिले समूह क अधीच्छक रहा। यासोबाम क समूह मँ चौबीस हजार मनइयन रहेन।
{27:3} यासोबाम पेरेस क सन्तानन मँ स एक रहा। यसोबाम पहिले महीने क फउजी अधिकारियन क प्रमुख रहा।
{27:4} दोदै दूसरे महीने बरे सेना समूह क अधिच्छक रहा। उ ओहोही स रहा। दोदै क समूह मँ चौबीस हजार मनई रहेन।
{27:5} यहोयादा क पूत बनायाह तीसरा सेनापति रहा। बनायाह तीसरे महीने क सेनापति रहा। यहोयादा प्रमुख याजक रहा। बनायाह क समूह मँ चौबीस हजार मनइयन रहेन।
{27:6} इ उहइ बनायाह रहा जउन तीस बीरन मँ स एक ठू वीर फउजी रहा। बनायाह ओन मनइयन क संचालन करत रहा। बनायाह क पूत अम्मीजाबाद बनायाह क समूह क अधीच्छक रहा।
{27:7} चउथा सेनापति असाहेल रहा। असाहेल चउथे महीने क सेनापति रहा असाहेल योआब क भाई रहा। पाछे, असाहेल क पूत जबद्याह ओकर जगह सेनापति क रूप मँ लिहस। असाहेल क समूह मँ चौबीस हजार मनई रहेन।
{27:8} पाँचवाँ सेनापति सम्हूत रहा, सम्हूत पाँचवें महीने क सेनापति रहा। सम्हूत यिज्राही क परिवार स रहा। सम्हूत क समूह मँ चौबीस हजार मनई रहेन।
{27:9} छठा सेनापति ईरा रहा। ईरा छठवें महीने क सेनापति रहा। ईरा इक्केस क पूत रहा। इक्केस तकोईर् नगर स रहा। ईरा क समूह मँ चौबीस हजार मनई रहेन।
{27:10} सातवाँ सेनापति हेलेस रहा। हेलेस सातवें महीने क सेनापति रहा। उ पेलोनी लोगन स रहा अउर एप्रैम क सन्तान रहा। हेलेस क समूह मँ चौबीस हजार मनई रहेन।
{27:11} सिब्बकै आठवाँ सेनापति रहा। सिब्बकै आठवें महीने क सेनापति रहा। सिब्बकै हूस स रहा। सिब्बकै जेरह परिवार क रहा। सिब्बकै क समूह मँ चौबीस हजार मनई रहेन।
{27:12} नवाँ सेनापति अबीएजेर रहा। अबीएजेर नवें महीने क सेनापति रहा। अबीएजेर अनातोत नगर स रहा। अबीएजेर बिन्यामीन क परिवार समूह क रहा। अबीएजेर क समूह मँ चौबीस हजार मनई रहेन।
{27:13} दसवाँ सेनापति महरै रहा। महरै दसवें महीने क सेनापति रहा। महरै नतोप स रहा। उ जेरह परिवार क रहा। महरै क समूह मँ चौबीस हजार मनई रहेन।
{27:14} गियारहवाँ सेनापति बनायाह रहा। बनायाह गियारहवें महीने क सेनापति रहा। बनायाह पिरातोन स रहा। बनायाह एप्रैम क परिवार समूह क रहा। बनायाह क समूह मँ चौबीस हजार मनई रहेन।
{27:15} बारहवाँ सेनापति हेल्दै रहा। हेल्दै बारहवें महीने क सेनापति रहा। हेलदे, नपोत स रहा। हेल्दै ओत्नीएल क परिवार क रहा। हेल्दै क समूह मँ चौबीस हजार मनई रहेन।
{i27:16} परिवार समूह क प्रमुख
{27:16} इस्राएल क परिवार समूहन क प्रमुख इ सबइ रहेन: रूबेन: जिवी क पूत रहा एलीआजर। सिमोन: माका क पूत सपत्याह।
{27:17} लेवी: समूएल क पूत हसब्याह। हारून: सादोक।
{27:18} यहूदा: एलीहू (एलीहू दाऊद क भाइयन मँ स एक रहा।) इस्साकार: मीकाएल क पूत ओम्नी।
{27:19} जबूलून: ओबद्याह क पूत यिसमायाह, नप्ताली: अज्रीएल क पूत यरीमोत।
{27:20} एप्रैम: अजज्याह क पूत होसे। पच्छिमी मनस्से: फ़दायाह क पूत योएल।
{27:21} पूर्वी मनस्से: जकार्याह क पूत इद्दो। बिन्यामीन: अब्नेर क पूत यासीएल।
{27:22} दान: यारोहाम क पूत अजरेल। उ सबइ इस्राएल क परिवार समूह क प्रमुख रहेन।
{i27:23} दाऊद इस्राएलियन क गणना करत ह
{27:23} दाऊद इस्राएली क मनइयन क गणना क निहचइ किहस। हुवाँ बहोत लोग रहेन काहेकि परमेस्सर इस्राएल क लोगन क आसमान क तारन क बराबर बनावइ क प्रतिग्या किहस। एह बरे दाऊद सिरिफ बीस बरिस अउर ओहसे ऊपर क मनइयन क गणना किहस।
{27:24} सरूयाह क पूत योआब लोगन क गनब सुरू किहस। मुला उ गणना क पूरा नाहीं किहस। परमेस्सर इस्राएल क लोगन पइ कोहाइ गवा। इहइ कारण अहइ कि लोगन क गिनती राजा दाऊद क इतिहास क किताबे मँ नाहीं लिखी गइ।
{i27:25} राजा क प्रसासक
{27:25} इ ओन मनइयन क सूची अहइ जउन राजा क सम्पत्ति बरे उत्तरदायी रहेन: अदीएल क पूत अजमावेत राजा भण्डारन क अधीच्छक रहा। उज्जिय्याह क पूत यहोनातान नान्ह नगरन क भण्डारन, गाँव, खेतन, अउ मीनारन क अधीच्छक रहा।
{27:26} कलूब क पूत एज़्री खेत मँ काम करइवालन क अधीच्छक रहा।
{27:27} सिमी अंगूर क खेतन क अधीच्छक रहा। सिमी रामा नगर क रहा। जब्दी अंगूर क खेतन स आवइवाली दाखरस क देखरेख अउ भंडारण करइ क अधीच्छक रहा। जब्दी सापाम क रहा।
{27:28} बाल्हानान पच्छिमी पहाड़ी पहँटा मँ जइतून अउर अंजीर क बृच्छन क अधीच्छक रहा। बाल्हानान गदेर क रहा। योआस जइतून क तले क भंडारण क अधीच्छक रहा।
{27:29} सित्रै सारोन छेत्र मँ पसुअन क अधीच्छक रहा। सित्रै सारोन छेत्र क रहा। अदलै क पूत सापात घाटियन मँ पसुअन क अधीच्छक रहा।
{27:30} ओबील ऊँटन क अधीच्छक रहा। ओबील इस्माएली रहा। येहदयाह गदहन क अधीच्छक रहा। येहदयाह एक मरोनेतवासी रहा।
{27:31} याजीज भेड़िन क अधीच्छक रहा। याजीज हग्री लोगन मँ स रहा। इ सबइ सबहिं मनई उ सबइ प्रमुख रहेन जउन दाऊद क सम्पत्ति क देखभाल करत रहेन।
{27:32} योनातान एक ठू बुद्धिमान सलाहकार अउर सास्त्री रहा। योनातान दाऊद क चाचा रहा। हक्मोन क पूत एलीएल राजा क पूतन क देखभाल करत रहा।
{27:33} अहीतोपेल राजा क सलाहकार रहा। हूसै राजा क मीत रहा। हूसै एरेकी लोगन मँ स रहा।
{27:34} पाछे यहोयदा अउर एब्यातार राजा क सलाहकार क रूप मँ अहीतोपेल क जगह लिहस। यहोयादा बनायाह क पूत रहा। योआब राजा क सेना क सेनापति रहा।
{i28:1} दाऊद मन्दिर क जोजना बनावत ह
{28:1} दाऊद इस्राएल क सबहिं प्रमुखन क एकट्ठा किहस। उ सबइ प्रमुखन क यरूसलेम आवइ क हुकुम दिहस। दाऊद परिवार समूहन क हरेक प्रमुखन, राजा क सेवा करइवाली सेना क टुवड़िन क सेनापतियन, सेनाध्यच्छन अउर अधिकारीयन जउन राजा अउ ओनके पूतन क जनावरन अउ सम्पत्ति क देखरेख करत रहेन, राजा क महत्त्वपूर्ण अधिकारियन, सक्तीसाली बीरन अउर सबहिं बीर जोधन क बोलाएस।
{28:2} राजा दाऊद खड़ा भवा अउर कहेस, “मोर भाइयो अउर मोरे लोगो, मोरे बात सुना। मइँ अपने हिरदइ स यहोवा क करार क सन्दूख क रखइ बरे एक जगह बनावइ चाहत हउँ। मइँ एक अइसी जगह बनावइ चाहत हउँ जउन परमेस्सर क पद पीठ बन सकइ अउर मइँ परमेस्सर बरे एक ठू मन्दिर बनावाइ क जोजना बनाएउँ।
{28:3} मुला परमेस्सर मोहसे कहेस, ‘नाहीं दाऊद, तोहका मोरे नाउँ बरे मन्दिर नाहीं बनावइ चाही। तोहका इ नाहीं करइ चाही काहेकि तू एक जोधा अहा अउर तू बहोत स मनइयन क मार्या ह।’
{28:4} “यहोवा इस्राएल क परमेस्सर इस्राएल क परिवार समूहन क अगुवाई करइ क बरे यहूदा क परिवार समूह क चुनेस। तब उ परिवार समूहस मँ स, यहोवा मोरे पिता क परिवार क चुनेस अउर उ परिवार स परमेस्सर मोका सदा बरे इस्राएल क राज चुनेस। परमेस्सर मोका इस्राएल क राजा बनावइ चाहत रहा।
{28:5} यहोवा मोका बहोत स पूत दिहेस ह अउर ओन सारे पूतन मँ स, सुलैमान क यहोवा इस्राएल क नवा राजा चुनेस। परन्तु इस्राएल फुरइ यहोवा क राज्ज अहइ।
{28:6} यहोवा मोहसे कहेस, ‘दाऊद, तोहार पूत सुलैमान मोर मन्दिर अउर एकरे चारिहुँ कइँती क पहँटा बनाई, काहेकि मइँ सुलैमान क आपन पूत चुनेउँ ह अउर मइँ ओकर बाप रहब।
{28:7} जदि सुलैमान मोर विधियन अउर नेमन पालन करत रहत ह जइसा कि आज करत ह। तउ मइँ ओकर राज्ज क सदा क बरे सक्तीसाली बनाइ देबउँ।’”
{28:8} दाऊद कहेस, “अब, सबहिं इस्राएलियन अउ परमेस्सर क समन्वा मइँ तोहसे इ सबइ बातन कहत हउँ: यहोवा अपने परमेस्सर क सबहिं आदेसन क मानइ मँ सावधान रहा। तब तू इ अच्छे देस क अपने लगे रख सकत ह अउर तू सदा क बरे एका अपने सन्तानन क दइ सकत ह।
{28:9} “अउर मोरे पूत सुलैमान, तू, अपने बाप क परमेस्सर क जानत अहा। समूचइ हिरदइ अउ इच्छा स परमेस्सर क सेवा करा। काहेकि यहोवा परखत ह कि हर एक क हिरदइ मँ का बाटइ। हर बात जउन सोचत ह यहोवा जानत ह। जदि तू यहोवा क लगे मदद क बरे जाब्या, तउ तोहका उ मिली। किन्तु जदि ओका तजत ह, तउ उ तोहका सदा क बरे तजि देइ।
{28:10} सुलैमान, तोहका इ समुझइ चाही कि यहोवा तोहका आपन पवित्तर मन्दिर बनवइ बरे चुनेस ह। सक्तीसाली बना अउर काम क पूरा करा।”
{28:11} तब दाऊद अपने पूत सुलैमान क मन्दिर बनावइ बरे जोजनन दिहस। उ सबइ जोजनन मन्दिर क चारिहुँ कइँती ओसारा, अउर एकर भवन, एकर भंडार-कच्छ, एकरे ऊपरी कच्छ, एकरे भीतरी कच्छ अउ दयापीठ क जगह बरे रही।
{28:12} दाऊद मन्दिर क सबहिं हींसक क बरे जोजनन बनाए रहा। दाऊद ओन जोजनन क सुलैमान क दिहस। दाऊद यहोवा क मन्दिर क चारिहुँ ओर क आँगन अउर एकरे चारहिँ कइँती क कच्छन जोजनन दिहस। दाऊद मन्दिर क भंडारकच्छन अउर ओन भण्डारकच्छन क जोजना दिहस जहाँ उ पचे ओन पवित्तर चिजियन क धरत रहेन जउन मन्दिर मँ काम आवत रहिन।
{28:13} दाऊद सुलैमान क याजकन अउर लेवीबंसियन क समूहन क बारे मँ बताएस। दाऊद सुलैमान क यहोवा क मन्दिर मँ सेवा करइ क काम क बारे मँ अउर मन्दिर मँ काम आवइवाली चिजियन क बारे मँ बताएस।
{28:14} दाऊद सुलैमान क बताएस कि मन्दिर मँ काम आवइवाली चिजियन क बनावइ मँ केतना सोना अउ चाँदी लागइ चाही।
{28:15} सोना क दीपकन अउ दीपाधारन क जोजनन रहिन अउर चाँदी क दीपकन अउर दीपाधारन क जोजनन रहिन। दाऊद बताएस कि हर एक दीपधार अउ ओकरे दीपक बरे केतना सोना या चाँदी क उपयोग कीन्ह जाइ। बिभिन्न दीपधार, जहाँ जरूरत रही, उपयोग मँ आवइवाले रहेन।
{28:16} दाऊद बताएस कि पवित्तर रोटी क बरे काम मँ आवइवाली हर एक मेज क बरे केतना सोना काम मँ आइ। दाऊद बताएस कि चाँदी क मेजन बरे केतनी चाँदी काम मँ आई।
{28:17} दाऊद बताएस कि केतना सुद्द्ध सोना, काँटन, छिछकारइ क चिलमची अउर कलसा बनाइ मँ लागी। दाऊद बताएस कि हर एक तस्तरी मँ केतनी चाँदी लागी।
{28:18} दाऊद बताएस कि सुगन्धि क वेदी बरे केतना सुद्ध सोना लागी। दाऊद सुलैमान क परमेस्सर क रथ, यहोवा क करार क सन्दूख क ऊपर अपने पखनन क फइलास सोना क करूब सरगदूत क संग दायापीठ क जोजना भी दिहेस।
{28:19} दाऊद कहेस, “इ सबइ जोजना यहोवा स मिले निदेर्सन क अनुसार लिखा ग रहेन अहइँ। यहोवा जोजना क हर एक भाग समुझइ मँ मोका मदद दिहस।”
{28:20} दाऊद अपने पूत सुलैमान स इ भी कहेस, “दृढ़ अउर बीर बना अउर इ काम क पूरा करा। डेराअ जिन, काहेकि यहोवा, मोर परमेस्सर तोहरे संग अहइ। उ तोहार मदद तब तलक करी जब तलक तोहार इ काम पूरा नाहीं होइ जात। उ तोहका छोड़ी नाहीं। तू यहोवा क मन्दिर बनाउब्या।
{28:21} परमेस्सर क मन्दिर क सबहिँ काम करइ बरे याजकन अउ लेवीबंसियन क समूह तइयार अहइँ। सबहिं काम न मँ तोहका मदद देइ बरे वुसल कारीगर तइयार अहइँ जउन भी तू आदेस देब्या ओकर पालन अधिकारी अउर सबहिं लोग करिहीं।”
{i29:1} मन्दिर बनावइ बरे भेंट
{29:1} राजा दाऊद हुवाँ एक संग बटुरे इस्राएल क सबहिं लोगन स कहेस, “परमेस्सर मोरे पूत सुलैमान क चुनेस। सुलैमान बालक अहइ अउर उ ओन सब बातन क नाहीं जानत जेनकर जरूरत ओका इ काम क करइ बरे अहइ। किन्तु काम बहोत महत्वपूर्ण अहइ। इ भवन लोगन क बरे नाहीं अहइ अपितु यहोवा परमेस्सर क बरे अहइ।
{29:2} मइँ आपन पूरी सक्ती स परमेस्सर क मन्दिर बनावइ क चिजियन क प्रबंध किहेउँ ह। मइँ सोना स बनइवाली चिजियन बरे सोना दिहेउँ ह। मइँ चाँदी स बनइवाली चिजियन क बरे चाँदी दिहेउँ ह। मइँ काँसा स बनइवाली चिजियन क बरे काँसा दिहेउँ ह। मइँ लोहा स बनइवाली चिजियन क बरे लोहा दिहेउँ ह। मइँ काठे स बनइवाली चिजियन क बरे काठ दिहेउँ ह। मइँ नीलमणि, रतनजटित फकनन क बरे बिभिन्न रंग क सबहिं प्रकार क कीमती रतन अउ सफेद संगमरमर भी दिहउँ ह। मइँ यहोवा क मन्दिर क बनावइ बरे इ सबइ चिजियन बहोत जियादा संख्याँ मँ दिहेउँ ह।
{29:3} मइँ अपने परमेस्सर क मन्दिर बरे सोना अउ चाँदी क एक बिसेस भेंट देत अहइँ। मइँ इ एह बरे करत हउँ कि मइँ फुरइ अपने परमेस्सर क मन्दिर क बनावइ चाहत हउँ। मइँ इ पवित्तर मन्दिर क बनावइ बरे एन सब चिजियन क देत हउँ।
{29:4} मइँ ओपीर स एक सौ दस टन सुद्ध सोना दिहेउँ ह। मइँ दुई सौ साठ टन सुद्ध चाँदी दिहेउँ ह। चाँदी मन्दिर क भवनन क देवारन क ऊपर मढ़इ बरे अहइ।
{29:5} मइँ सोना अउ चाँदी ओन सब चिजियन बरे दिहेउँ ह जउन सोना अउर चाँदी क बनी होत हीं। मइँ सोना अउ चाँदी दिहेउँ ह जेनसे वुसल कारीगर मन्दिर क बरे सबहिं विभिन्न तरह क चिजियन बनाइ सकइँ। अब आप लोगन मँ स केतने आजु यहोवा क काम बरे योगदान देइ बरे तइयार अहइँ?”
{29:6} परिवारन क प्रमुख, इस्राएल क परिवार समूहन क प्रमुख, उच्च अधिकारियन, कप्तान लोगन अउर राजा क काम करइ क बरे जिम्मेदार अधिकारी सबहिं तइयार रहेन अउर उ पचे कीमती चिजियन दिहन।
{29:7} इ सबइ उ सब चिजियन अहइँ जउन उ पचे परमेस्सर क घर क बरे दिहन: एक सौ नब्बे टन सोना, तीन सौ पचहत्तर टन ऐ चाँदी, छ: सौ पचहत्तर टन ऐ काँसा; तीन हजार सात सौ पचास टन ऐ लोहा;
{29:8} जउने लोगन क लगे कीमती रतन रहेन, उ पचे एका यहोवा क मन्दिर क खज़ाना मँ जउन यहीएल क सुरच्छा मँ रहेन, दिहेन। यहीएल गेर्सोन क परिवार स रहा।
{29:9} लोग बहोत खुस रहेन। काहेकि ओनकर प्रमुख ओतना जियादा देइ मँ खुस रहेन। प्रमुख स्वतंत्रता पूर्वक खुले दिल स देइ मँ खुस रहेन। राजा दाऊद भी बहोत खुस रहा।
{i29:10} दाऊद क सुन्नर पराथना
{29:10} तब दाऊद ओन लोगन क समन्वा, जउन हुवाँ एक संग बटुरे रहेन, यहोवा क बड़कई किहन। दाऊद कहेस: “यहोवा इस्राएल क परमेस्सर, हमार बाप, सदा-सदा बरे तोहार स्तुति होइ।
{29:11} महानता, सक्ती, यस बिजइ अउर प्रतिस्ठा तोहार अहइ। काहेकि हर एक चीज धरती अउर आसमान क तोहार ही अहइ। हे यहोवा! राज्ज तोहार अहइ: तू हर एक क ऊपर सासक अहा।
{29:12} सम्पत्ति अउर प्रतिस्ठा तोहसे अवत ह। तोहार सासन हर चीज पइ अहइ। तू सक्ती अउर बल अपने हाथे मँ रखत ह। तोहरे हाथे मँ सक्ती अहइ कि तू कउनो क भी महान अउर सक्तीसाली बानावइ सकत ह।
{29:13} अब, हमार परमेस्सर हम तोहका धन्यवाद देत अही, अउर हम तोहरे यसस्वी नाउँ क स्तुति करत अही।
{29:14} इ सबहिं चिजियन ओहसे अउर मोरे लोगन स नाहीं आइ अहइँ। इ सबइ सबहिं चिजियन तोहसे आइन अउर हम तोहका उ सबइ चिजियन दिहेउँ जउन तोहसे आई अहइँ।
{29:15} हम पचे ठीक अपने पुरखन क नाईं इ संसार मँ तोहरे समन्वा बिदेसी क तरह रहत हउँ। इ धरती पइ हमार समइ बिना उम्मीद क छाया क नाईं गुज़रत अहइ।
{29:16} हे यहोवा हमार परमेस्सर, हम इ सबइ चिजियन तोहार मन्दिर बनवइ बरे बटोरेन ह। हम लोग तोहार मन्दिर तोहार नाउँ क सम्मान बरे बनाउब। मुला इ सबइ चिजियन तोहसे आई अहइँ अउर हर चीज तोहर अहइ।
{29:17} मोर परमेस्सर, मइँ इ भी जानत हउँ तू लोगन क हिरदइ क जाँच करत ह, अउर तू खुस होत ह, जदि लोग अच्छे काम करत हीं, मइँ सच्चे हिरदइ स इ सबइ चिजियन देइ मँ खुस रहेउँ। अब मइ तोहरे लोगन क हुवाँ बटुरा लखइ सकत हउँ जउन इ सबइ चिजियन तोहका देइ मँ खुस अहइँ।
{29:18} हे यहोवा, तू परमेस्सर अहा हमार पुरखा इब्राहीम, इसहाक अउ इस्राएल क। वृपा कइके तू लोगन क मदद सही जोजना बनावइ मँ कइके ओनका तोहरे बरे बिस्सास जोग्ग अउर सच्चा होइ मँ करा।
{29:19} अउर मोरे पूत सुलैमान क तोहरे बरे सच्चा होइ मँ मदद द्या तोहार कानून, नेमन अउर आदेसन क सर्वदा पालन करी मँ मदद द्या। ओन कामन क करइ मँ सुलैमान क मदद करा अउर उ सानदार महल क बनावइ मँ ओकर मदद करा जेकर जोजना मइँ बनाएउँ ह।”
{29:20} तब दाऊद हुवाँ एक संग बटुरे सबहिं समूहन क लोगन स कहेस, “अब यहोवा, अपने परमेस्सर क स्तुति करा।” एह बरे सब यहोवा परमेस्सर, उ परमेस्सर क जेकर आराधना ओनकर पुरखन किहेन, स्तुति किहस। उ पचे यहोवा तथा ओकर राजा क सम्मान देइ क बरे धरती पइ माथा टेकिके प्रणाम किहन।
{i29:21} सुलैमान राजा होत ह
{29:21} अगले दिन लोगन यहोवा क बलि भेंट किहन। उ पचे यहोवा क होमबलि भेंट किहेन। उ पचे एक हजार बैल, एक हजार भेड़न एक हजार मेमनन भेंट क रूप मँ दिहन अउर उ पचे पेयबलि भी भेंट किहेन। इस्राएल क सबइ लोगन बरे हुवाँ अनेक बलिदान दिए गएन।
{29:22} उ दिन लोग खाएन अउर पीएन अउर यहोवा हुवाँ ओनके संग रहा उ पचे बहोत खुस रहेन। अउर पचे दाऊद क पूत सुलैमान क दूसरी दाईं राजा बनाएन। उ पचे सादोक क अभिसेक राजा क रूप मँ किहन अउर उ पचे सादोक क अभिसेक याजक बनवावइ बरे किहन। उ पचे इ उ जगह पइ किहन जहाँ यहोवा रहा।
{29:23} तब सुलैमान राजा क रूप मँ यहोवा क सिंहासन पइ बइठा सुलैमान अपने बाप क जगह लिहस। सुलैमान बहोत सफल रहा। इस्राएल क सबहिं लोगन सुलैमान क आदेस मानत रहेन।
{29:24} सबहिं प्रमुख, फउजी अउर राजा दाऊद क सबहिं पूतन सुलैमान क राजा क रूप मँ स्वीकार किहन अउर ओकरी आग्या क पालन किहन।
{29:25} यहोवा सुलैमान क बहोत महान बनाएस। इस्राएल क सबहिं लोग जानत रहेन कि यहोवा सुलैमान क महान बनावत अहइ। यहोवा सुलैमान क उ सम्मान दिहस जउन एक राजा क मिलइ चाही। यहोवा सुलैमान क साही प्रताप दिहेस जउन पहिले इस्राएल क कउनो राजा क नाहीं मिला।
{i29:26} दाऊद क मउत
{29:26} यिसै क पूत दाऊद पूरे इस्राएल पइ चालीस बरिस तलक राजा रहा। दाऊद हेब्रोन नगर
{29:27} मँ सात बरिस तलक राजा रहा। तब दाऊद यरूसलेम मँ तैंतीस बरिस तलक राजा रहा।
{29:28} दाऊद तब मरा जब उ बूढ़ा रहा। दाऊद एक नीक लम्बी जिन्नगी बिताएस। दाऊद क लगे बहोत सम्पत्ति अउ प्रतिस्ठा रही अउर दाऊद क पूत सुलैमान ओकरे पाछे राजा बना।
{29:29} उ सबइ कार्य, जउन सुरू स लइके आखिर तलक दाऊद किहस, समूएल दसीर् क रचना मँ अउर नातान नबी क रचना मँ अउ गाद दसीर् क रचना मँ लिखे गएन ह।
{29:30} उ सबइ रचना इस्राएल क राजा क रूप मँ दाऊद जउन काम किहेस ओन सब क सूचना देत ह। उ सबइ दाऊद क सक्ती अउर ओकरे संग जउन घटा, ओकरे बिसय मँ भी बतावत हीं, अउर उ सबइ इस्राएल अउ ओकरे चारिहुँ कइँती क राज्जन मँ जउन भवा, ओकरे बारे मँ बतावत ह।
