{i1:1} मूसा इस्राएल क मनईयन क गनत ह
{1:1} यहोवा मूसा क संग मिलापवाला तम्बू मँ बात किहस। इ बात सीनै रेगिस्तान मँ भइ। इस्राएल क मनइयन जब मिस्र तजि दिहन ओकरे पाछे इ बात दूसर बरिस क दूसर महीना क पहिले दिन क रही। यहोवा मूसा स कहेस,
{1:2} “इस्राएल क सब मनइयन क गना। हर मनई क सूची ओकर परिवार अउ ओकर परिवार-समूह क संग बनावा।
{1:3} तू अउ हारून इस्राएल क सबहिं मनइयन क गनब्या। ओन मनसेधुअन क गना जउन बीस बरिस या ओसे जिआदा उमर क अहइँ। (इ सबइ उ पचे अहइँ जउन इस्राएल क फउज मँ सेवा करत हीं।) एनकइ सूची ऍनके समूह प बनी तइयार करा।
{1:4} हर परिवार दल स एक मनई तोहार मदद करी। उ मनई आपन परिवार दल क अगुआ होइ।
{1:5} तोहरे साथे रहइ अउ तोहार मदद करइ वाला मनइयन क नाउँ इ अहइँ: रूबेन क परिवार समूह मँ स सदेऊर क पूत एलीसूर;
{1:6} सिमोन परिवार समूह स सूरीसद्दै क पूत सलूमीएल;
{1:7} यहूदा क परिवार समूह स अम्मीनादाब क पूत नहसोन;
{1:8} इस्साकार क समूह मँ स सूआर क पूत नतनेल;
{1:9} जबूलून क परिवार समूह स हेलोन क पूत एलीआब;
{1:10} यूसुफ क सन्तानन स, एप्रैम क परिवार समूह स अम्मीहूद क पूत एलीसामा अउ मनस्से क परिवार समूह स पदासूर क पूत गमलिएल;
{1:11} बिन्यामीन क परिवार समूह स गिदोनी क पूत अबीदान;
{1:12} दान क समूह मँ स अम्मीसद्दै क पूत अहीएजेर;
{1:13} आसेर क परिवार समूह स आक्रोन क पूत पगीएल;
{1:14} गाद क परिवार समूह स दूएल क पूत एल्यासाप;
{1:15} नप्ताली क परिवार समूह स एनाम क पूत अहीरा दल क।”
{1:16} इ सब मनइयन आपन लोगन क जरिए आपन परिवार समूह क अगुआ चुना गएन। इ पचे आपन मनइयन क जरिए परिवार समूह क नेता चुना गएन। इ सबइ आपन परिवार समूह क नेता अहइँ।
{1:17} इसलिए मूसा अउर हारून उ मनइयन क लिहस जे नाउँ दुआरा चुना गएस अउ एह बरे दूसर महीना क पहिले दिन रहा। मूसा अउ हारून इ मनइयन अउ इस्राएल क
{1:18} लोगन क एक संग बोलाएस। तब मनइयन क सूची ओन कई परिवार अउ परिवार समूह क मुताबिक बनी। बीस बरिस या ओसे जिआदा उमर क सबहिं मनइयन क सूची बनी।
{1:19} मूसा ठीक वइसा ही किहेस जइसा यहोवा क हुकुम रहा। मूसा मनइयन क तब गनेस जब उ पचे सीनै क रेगिस्तान मँ रहेन।
{1:20} रूबेन क परिवार समूह क गना गवा। (रूबेन इस्राएल क पहिलौटी पूत रहा।) ओन सबहिं मनइयन क जउन फउज मँ सेवा करइ क जोग्ग अहइ सूची बनी जेकर उमिर बीस बरिस या ओसे जिआदा रहेन। ओनकइ सूची ओनके परिवार अउ ओनकइ परिवार समूह क संग बनी।
{1:21} रूबेन क परिवार समूह स गना भए मनसेधुअन क गनती 46,500 रही।
{1:22} सिमोन क परिवार समूह क गना गवा। बीस बरिस या ओसे जिआदा उमर अउर फउज मँ सेवा करइ क जोग्ग सबहिं मनसेधुअन क सूची बनी। ओनकइ सूची ओनके परिवार अउ ओनकइ परिवार समूहन क संग बनी।
{1:23} सिमोन क परिवार समूह क गने प सारे मनसेधुअन क गनती 59,300 रही।
{1:24} उ पचे गाद क परिवार समूह क गनेन। बीस बरिस या ओसे जिआदा उमर क सबइ मनइयन जउन कि फउज मँ सेवा करइ जोग्ग सबहिं मनसेधुअन क नाउँ क सूची बनी। ओनकइ सूची ओनके परिवार समूहन क संग बनी।
{1:25} गाद क परिवार समूह क गने प मनसेधुअन क सब गिनती 45,650 रही।
{1:26} यहूदा क परिवार समूह क गना गवा। बीस बरिस या ओसे जिआदा उमर अउ फउज मँ सेवा करइ क जोग्ग मनसेधुअन क नाउँ क सूची बनी। ओनकइ सूची ओनकइ परिवार अउ ओनके परिवार समूहन क संग बनी।
{1:27} यहूदा क परिवार समूह क गने प सब क गनती 74,600 रही।
{1:28} इस्साकार क परिवार समूह क गना गवा। बीस बरिस या ओसे जिआदा उमर अउ फउज मँ सेवा करइ क जोग्ग सबहिं मनसेधुअन क नाउँ क सूची बनी। ओनकइ सूची ओनके परिवार अउ ओनकइ परिवार समूहन क संग बनी।
{1:29} इस्साकार क परिवार समूह क गने प मनसेधुअन क गनती 54,400 रही।
{1:30} जबूलून क परिवार समूह क गना गवा। बीस बरिस या ओसे जिआदा उमर अउ फउज मँ सेवा करइ जोग्ग सबहिं मनसेधुअन क नाउँ क सूची बनी। ओनकइ सूची ओनके परिवार अउ ओनके परिवार समूहन क संग बनी।
{1:31} जबूलून क परिवार समूह क गने प मनसेधुअन क सब गनती 57,400 रही।
{1:32} यूसुफ क पूतन स एप्रैम क परिवार समूह क गना गवा। बीस बरिस या ओसे जिआदा उमर अउ फउज मँ सेवा करइ जोग्ग सबहिं मनसेधुअन क नाउँ क सूची बनी। ओनकइ सूची ओनके परिवार अउर परिवार समूहन क संग बनी।
{1:33} एप्रैम क परिवार समूह क गने प सब गनती 40,500 रही।
{1:34} मनस्से क परिवार समूह क गना गवा। बीस बरिस या ओसे जिआदा उमर अउ फउज मँ सेवा करइ जोग्ग सबहिं मनसेधुअन क नाउँ क सूची बनी। ओनकइ सूची ओनके परिवार समूहन क संग बनी।
{1:35} मनस्से क परिवार समूह क गने प मनसेधुअन क सब गनती 32,200 रही।
{1:36} बिन्यामीन क परिवार समूह क गना गवा। बीस बरिस या ओसे जिआदा उमर अउ फउज मँ सेवा करइ जोग्ग सबहिं मनसेधुअन क नाउँ क सूची बनी। ओनकी सूची ओनके परिवार अउ ओनके परिवार समूहन क संग बनी।
{1:37} बिन्यामीन क परिवार समूह क गने प मनसेधुअन क सब गनती 35,400 रही।
{1:38} दान क परिवार समूह क गना गवा। बीस बरिस या ओसे जिआदा उमर अउ फउज मँ सेवा करइ जोग्ग सबहिं मनसेधुअन क नाउँ क सूची बनी। ओनकी सूची ओनके परिवार अउ परिवार समूहन क संग बनी।
{1:39} दान क परिवार अउ ओनका परिवार समूहन क गने प सब गनती 62,700 रही।
{1:40} आसेर क परिवार समूह क गना गवा। बीस बरिस या ओसे जिआदा उमर अउ फउज मँ सेवा करइ जोग्ग सबहिं मनसेधुअन क नाउँ क सूची बनी। ओनकी सूची ओनके परिवार अउ परिवार समूहन क संग बनी।
{1:41} आसेर क परिवार समूह क गने प मनसेधुअन क सब गनती 41,500 रही।
{1:42} नप्ताली क परिवार समूह क गना गवा। बीस बरिस या ओसे जिआदा उमर अउ फउज मँ सेवा करइ जोग्ग सबहिं मनसेधुअन क नाउँ क सूची बनी। ओनकी सूची ओनके परिवार अउ ओनके परिवार समूहन क संग बनी।
{1:43} नप्ताली क परिवार समूह क गने प मनसेधुअन क सब गनती 53,400 रही।
{1:44} मूसा, हारून अउ इस्राएल क बारह नेता लोग इ सब मनसेधुअन क गनेन। (हर परिवार समूह स एक ठु नेता रहा।)
{1:45} इस्राएल क हर एक मनसेधू जउन बीस बरिस या ओसे जिआदा उमर अउ फउज मँ सेवा करइ जोग्ग रहा, गना गवा। इ मनसेधुअन क सूची ओनके परिवार क संग बनी।
{1:46} मनसेधुअन क सब गनती 603,550 रही।
{1:47} लेवी क परिवार समूह स परिवारे क सूची इस्राएल क दूसर मनसेधुअन क संग नाहीं बनी।
{1:48} यहोवा मूसा स कहे रहा:
{1:49} “लेवी क परिवार समूह क मनइयन क जिन गना। उ क गन्ती इस्राएल क बचा भवा लोगन क संग जिन करा।
{1:50} लेवी क मनइयन स कहा कि उ पचे करार क पवित्तर तम्बू क जिम्मेदार अहइँ। उ पचे ओकर अउर ओहमाँ स जउन चीजन अहइँ, ओनका देखा-भाला। उ पचे पवित्तर तम्बू मँ अउ ओकर सबहिं चीजन लइके चलिहीं। उ पचे आपन सिबिर ओकरे चारिहुँ कइँती डइहीं अउ ओकर देख भाल करिहीं।
{1:51} जब कबहुँ भी पवित्तर तम्बू क जात्रा पइ लइ जावइ जाइ तउ लेवी क मनइयन क ही तम्बू क निचे उतारइ चाही। जब कबहुँ पवित्तर तम्बू कउनो ठउरे प लगाइ जाइ तउ लेवी क मनसेधुअन क ही तम्बू क लगाइ चाही। उ पचे अइसा ही लोगन अहइँ जउन पवित्तर तम्बू क देख-रेख करत हीं। जदि कउनो अइसा दूसर मनई जउन कि लेवी नाहीं अहइ, पवित्तर तम्बू क निअरे ओका देख-रेख करइ बरे आवत ह तउ उ मारि डावा जाइ चाही।
{1:52} इस्राएल क मनइयन आपन तम्बू आपन समूहन क अनुसार लगइहीं। हर एक मनई क अनुसार आपन सिबिर आपन परिवार समूह क झण्डा क लगे लगावइ चाही।
{1:53} मुला लेवी क मनइयन क आपन सिबिर पवित्तर तम्बू क चारिहुँ कइँती डावइ चाही। लेवी क मनई करार क पवित्तर तम्बू क रच्छा करिहीं। उ पचे पवित्तर तम्बू क रच्छा करिहीं उ पचे पवित्तर तम्बू क रच्छा करिहीं जेसे इस्राएल क मनइयन क कछू बुरा न होइ।”
{1:54} एह बरे इस्राएल क मनइयन ओन सबहिं बैंतन क किहेन जेकर हुकुम यहोवा मूसा क दिहन
{i2:1} सिबिर क सरंजाम
{2:1} यहोवा मूसा अउ हारून स कहेस,
{2:2} “इस्राएल क मनइयन क मिलापवाला तम्बू क चारिहु कइँती आपन तम्बू लगावइ चाही। हरेक दल क आपन झण्डा होइ अउ हरेक मनई क आपन समूह क झण्डा क लगे आपन तम्बू लगावइ चाही।
{2:3} “यहूदा क सिबिर झण्डा क पूरब मँ होइ जेहर सूरज निकरत ह। यहूदा क मनई हुवँइ सिबिर लगइहीं। यहूदा क मनइयन क अगुआ अम्मीनादाब क पूत नहसोन अहइ।
{2:4} इ दल मँ 74,600 मनसेधू रहेन।
{2:5} “इस्साकार क परिवार समूह यहूदा क मनइयन क ठीक पाछे होइ। इस्साकार क मनइयन क नेता सूआर क पूत नतनेल अहइ।
{2:6} इ दल मँ 54,400 मनसेधू रहेन।
{2:7} “जबूलून क परिवार समूह भी यहूदा क परिवार समूह स ठीक आगे आपन सिबिर लगाइ। जबूलून क मनइयन क नेता हेलोन क पूत एलीआब अहइ।
{2:8} इ दल मँ 57,400 मनसेधू रहेन।
{2:9} “यहूदा क सिबिर मँ 186,400 मनसेधू रहेन। इ सबइ आपन अलग-अलग परिवार समूहन मँ बँटा भवा रहेन। यहूदा पहिला समूह होइ जउन उ टेमॅ अगवा चली। जब लोग एक ठउर स दूसर ठउर क जात्रा करिहीं।
{2:10} “रूबेन क झण्डा पवित्तर तम्बू क दक्खिन मँ होइ। हरके समूह आपन झण्डा क लगे आपन सिबिर लगाइ। रूबेन क लोगन क प्रधान सदेऊर क पूत एलीसूर बाटइ।
{2:11} इ दले मँ 46,500 मनसेधू रहेन।
{2:12} “सिमोन क परिवार समूह क रूबेन क परिवार समूह क ठीक पाछे आपन सिबिर लगाइ। साइमन क मनइयन क अगुआ सूरीसद्दल क पूत सलूमीएल अहइ।
{2:13} इ दले मँ 59,300 मनसेधू रहेन।
{2:14} “गद क परिवार समूह भी रूबेन क मनइयन क ठीक पाछे आपन सिबिर लगाइ। गाद क लोगन क प्रधान रूएल क पूत एल्यासाप अहइ।
{2:15} इ दले मँ 45,650 लोगन रहेन।
{2:16} “रूबेन क सिबिर मँ सब दलन क 151,450 मनसेधू रहेन। रूबेन क सिबिर दूसर समूह होइ जउन उ समइ चली। जब मनई एक ठउर स दूसर ठउर क जात्रा करिहीं।
{2:17} “जब मनई जात्रा करिहीं तउ लेवी क सिबिर ठीक ओकरे, पाछे चली। मिलापवाला तम्बू दूसर सिबिरन क बीचउ बीच ओनके संग रही। मनइयन आपन सिबिर उहइ सिलसिला मँ लगइहीं जउने क्रम मँ उ पचे चलिहीं। हरेक मनई आपन परिवार क झण्डा क संग रही।
{2:18} “एप्रैम क झण्डा पच्छिम कइँती रही। एप्रैम क परिवार-दलन हुवँइ सिबिर लगइहीं। एप्रैम क लोगन क प्रधान अम्मीहूद क पूत एलीसामा अहइ।
{2:19} इ दल मँ 40,500 लोगन रहेन।
{2:20} “मनस्से क परिवार समूह एप्रैम क परिवार क ठीक पाछे आपन सिबिर लगाइ। मनस्से क मनइयन क नेता पदासूर क पूत गम्लीएल अहइ।
{2:21} इ दल मँ 32,200 मनसेधू रहेन।
{2:22} “बिन्यामीन क परिवार समूह भी एप्रैम क परिवार क ठीक आगे आपन सिबिर लगाइ। बिन्यामीन क लोगन क नेता गिदोनी क पूत अबीदान अहइ।
{2:23} इ दले मँ 35,400 मनसेधू रहेन।
{2:24} “एप्रैम क सिबिर मँ 108,100 मनसेधू रहेन। इ तीसर परिवार होइ जउन तब चली जब मनईं एक ठउर स दूसर ठउर क जात्रा करिहीं।
{2:25} “दान क सिबिर क निसान उत्तर कइँती होइ। दान क परिवार दलन हुवँइ सिबिर जमाई। दान क मनइयन क प्रधान अम्मीसद्दै क पूत अहीएजेर अहइ।
{2:26} इ दले मँ 62,700 मनसेधू रहेन।
{2:27} “आसेर क परिवार समूह दान क परिवार समूह क ठीक पाछे आपन सिबिर डाइ। आसेर क मनइयन क नेता ओक्रान क पूत पगीएल बाटइ।
{2:28} इ दले मँ 41,500 मनसेधू रहेन।
{2:29} “नप्ताली क परिवार समूह दान क परिवार समूह क ठीक पाछे आपन सिबिर लगाइ। नप्ताली क मनइयन क प्रधान एनान क पूत अहीरा अहइ।
{2:30} इ दले मँ 53,400 मनसेधू रहेन।
{2:31} “दान क सिबिर मँ 157,600 मनसेधू रहेन। जब मनइयन एक ठउर स दूसर ठउर क जात्रा करिहीं तउ इ काफिला आखिरी परिवार समूह होइ। हर एक मनई आपन झण्डा क अनुसार आपन परिवार क संग होइ।”
{2:32} सबहिं डेरन मँ अलग-अलग दलन क सब परिवारन क मनसेधुअन क समूचइ गिनती रही 603,550 ।
{2:33} मूसा इस्राएल क दूसर मनइयन मँ लेवी क मनइयन क नाहीं गनेस। इ यहोवा क हुकुम रहा।
{2:34} यहोवा मूसा क जउन कछू करइ क कहेस उ सब क इस्राएलियन मान लिहेन। इस्सर क कहइ क मुताबिक इस्राएल क मनइयन आपन झण्डा तरे आपन सिबिर लगाएन। यहोवा क कहे क मुताबिक इस्राएल क मनइयन जात्रा किहन। हरेक मनई आपन परिवार अउ आपन परिवार समूह क संग रहा।
{i3:1} हारून क याजकन परिवार
{3:1} जउन समइ यहोवा सीनै पहाड़े प मूसा स बात किहस उहइ समइ क हारून अउ मूसा क परिवार क इतिहास इहइ अहइ।
{3:2} हारून क चार पूत रहेन। नादाब पहिलौटा पूत रहा। ओकरे पाछे अबिहू, एलीआज़ार अउ ईतामार रहेन।
{3:3} इ सबइ अभिसेक करा भवा याजकन रहेन। एनका याजकन क रूप मँ यहोवा क सेवा क खास काम सउँपा गवा रहा।
{3:4} मुला नादाब अउ अबीहू यहोवा क सेवा करत टेमॅ प पाप करइ क कारण मर गएन। उ पचे यहोवा क भेंट चढ़ाएन, मुला उ पचे उ आगी क बइपरेन जेकरे बरे यहोवा हुकुम नाहीं दिहे रहेन। इ सीनै क रेगिस्तान मँ भवा। इ तरह नादाब अउ अबिहू हुवाँ मरि गएन। ओनके पूत नाहीं रहेन। एह बरे एलीआज़ार अउ ईतामार याजक बनेन अउर यहोवा क सेवा करइ लागेन। उ पचे उ टेमॅ करत रहेन जब ओनकइ बाप जिअत रहा।
{i3:5} लेवी बंस क याजकन क सहायक
{3:5} यहोवा मूसा स कहेस,
{3:6} “लेवी क परिवार समूह क सबहिं मनइयन क याजक हारून क अगवा लिआवा। उ पचे ओनका सेवा करइ हीं।
{3:7} लेवी बंस क हारून क उ समइ मदद करिहीं जब उ मिलापवाला तम्बू मँ सेवा करी अउर लेवी बंसे क इस्राएल क सब मनइयन क उ टेमॅ मदद करिहीं जउने टेमॅ उ पचे पवित्तर तम्बू मँ आराधना करइ अइहीं।
{3:8} इस्राएल क मनइयन मिलापवाला पवित्तर तम्बू क हर एक चीज क रच्छा करिहीं, इ ओनकइ कर्तव्य अहइ। मुला इ चीजन क देख-भाल कइके ही लेवी बंस क लोग इस्राएल क मनइयन क सेवा करिहीं। पवित्तर तम्बू मँ आराधना करइ क ओनका इहइ तरीका होइ।
{3:9} “इस्राएल क सब मनइयन मँ स लेवी बंसे क मनई चुना गएन। इ पचे लेवी बंस क हारून अउ ओकरे पूतन क मदद बरे चुना ग रहेन।
{3:10} “तू हारून अउ ओकरे पूतन क याजकन तइनात करब्या। उ पचे आपन फरज पूरा करिहीं अउ याजकन क रूप मँ सेवा करिहीं। कउनो दूसर मनई जउन निअरे आवइ क कोसिस करत ह मारि दीन्ह जाइ चाही।” 
{3:11} यहोवा मूसा स इहइ कहेस,
{3:12} “मइँ तोसे कहेउँ कि इस्राएल क हरेक परिवार आपन पहिलौटी क जन्मा पूत मोका देइ-मुला अब मइँ लेवी बंस क आपन सेवा बरे चुनत हउँ। उ पचे मोर होइहीं। एह बरे इस्राएल क सब मनइयन क दूसर सबहिं लोगन क आपन पहिलौटी क पूत मोका नाहीं देइ क होइ। जब तू मिस्र मँ रह्या, मइँ मिस्र क पहिलौटी
{3:13} क पइदा भवा लरिकन क मार डाए रहा। उ समइ मइँ इस्राएल क सबहिं पहिलौटी क गदेलन क अपने बरे लीन्ह। सबहिं पहिलौटी क पइदा भवा गदेलन अउ सबहिं पहिलौटी क जन्मा गोरु मोर अहइँ। मुला अब मइँ तोहरे पहिलौटी क जन्मा गदेलन क तोहका वापस करत अहउँ अउर लेवी बंसे क आपन बनावत हउँ। मइँ यहोवा अहउँ।”
{3:14} यहोवा फुन सीनै क रेगिस्तान मँ मूसा स बात किहेस। यहोवा कहेस,
{3:15} “लेवी बंस क सबहिं परिवार समूहन अउ परिवार समूह क गना। हरेक मनसेधू या गदेलन जउन एक महीना या ओसे जिआदा क होइँ ओनका गना।”
{3:16} एह बरे मूसा यहोवा क आग्या मानसे। उ ओन सबहिं क गनेस।
{3:17} लेवी क तीन पूत रहेन। ओनकइ नाउँ रहेन: गेर्सोन, कहात अउ मरारी।
{3:18} हरेक पूत परिवार समूहन क प्रधान रहा। गेर्सोन क परिवार समूहन रहेन लिब्नी अउ सिमी।
{3:19} कहात क परिवार समूहन रहेन: अम्राम, यिसहार, हेब्रोन, उज्जीएल।
{3:20} मरारी क परिवार समूहन रहेन: महली अउ मूसी। उ सबइ उ कुल परिवार रहेन जउन लेवी क परिवार समूहन स जुड़ा रहेन।
{3:21} लिब्नी अउ सिमियन क परिवार गेर्सोन क परिवार स जुड़ा रहेन। उ सबइ गेर्सोन बंस क परिवार समूहन क रहेन।
{3:22} इ दुइनउँ परिवार समूहन मँ स एक महीना स जिआदा उमर क लरिकन या मनसेधू 7,500 रहेन।
{3:23} गेर्सोन बंस क परिवार समूहन क पच्छिउँ मँ सिबिर डावइ क कहा गवा। उ पचे पवित्तर तम्बू  क पाछे आपन सिबिर लगाएन।
{3:24} गेर्सोन बंस क परिवार समूहन क प्रधान लाएल क पूत एल्यासाप रहा।
{3:25} मिलापवाला तम्बू मँ गेर्सोन बंस क लोग पवित्तर तम्बू, बाहरी तम्बू अउ पर्दन क देख-रेख क जिम्मेदार रहेन। उ पचे मिलापवाला तम्बू क प्रवेस दुआर क पर्दा क देख-भाल करत रहेन।
{3:26} उ पचे आँगन क पर्दा क देख-रेख करत रहेन। इ पर्दा जउन पवित्तर तम्बू अउ वेदी क चारिहुँ कइँती फइला रहा। उ पचे रस्सी अउ पर्दा बरे काम मँ बइपरइ वाली हर एक चिजियन क देख-रेख करत रहेन।
{3:27} अम्रामियन, यिसहारियन, हेब्रोनियन अउ उज्जीएल क परिवार कोहात क परिवार स जुड़ा रहेन। उ पचे कोहात बंसी परिवार समूहन क रहेन।
{3:28} इ परिवार समूह मँ एक महीना या ओसे जिआदा उमर क गदेलन अउ मनसेधू 8,600 रहेन। कोहात बंस क मनइयन क पवित्तर ठउर क देख-रेख क काम सउँपा गवा।
{3:29} कोहात बंस क परिवार समूहन क “पवित्तर तम्बू” क दक्खिन पहँटा दीन्ह गवा। इ उ पहँटा रहा जहाँ उ पचे सिबिर लगाएन।
{3:30} कोहात बंस क परिवार समूहन क प्रधान उज्जीएल क पूत एलीसापान रहा।
{3:31} ओनकइ काम पवित्तर सन्दूख, मेज, डीबट, वेदी अउ पवित्तर ठउर क कामे मँ आवइवाला सामान क देख-रेख करब रहा। उ पचे पर्दा अउ ओनके संग प्रयोग मँ आवइवाली सबहिं चीजन क देख-रेख करत रहेन।
{3:32} लेवी बंस क नेता लोगन क मुखिया एलीआज़ार रहा। उ याजक हारून क पूत रहा। एलीआज़ार पवित्तर चीजन क देख-रेख करइवालन सबहिं मनइयन क कोतवाल रहा।
{3:33} महली अउ मुसी परिवार समूहन मरारी परिवारे स जुड़ा रहा। एक महीना
{3:34} या ओसे जिआदा उमर क लरिकन अउ मनसेधू परिवार समूह मँ 6,200 रहेन।
{3:35} मरारी समूह क नेता अबीहैल क पूत सूरीएल रहा। इ परिवार समूह क पवित्तर तम्बू क उत्तर क पहँटा दीन्ह ग रहा। इ उहइ पहँटा अहइ जहाँ उ पचे सिबिर लगाए रहेन।
{3:36} मरारी लोगन क पवित्तर तम्बू क ढाँचा क देखभाल क काम सौपं दीन्ह गवा। उ पचे सबहिं छड़न, खंभन अउ आधार अउ पवित्तर तम्बू क ढाँचा मँ जउन कछू लगा रहा उ सब कछू क देख-भाल करत रहेन।
{3:37} पवित्तर तम्बू क चारिहुँ कइँती आंगन क सबहिं खंभन क देखरेख करत रहेन। एहमाँ सबइ आधार, तम्बू क खूँटी अउ रस्सियन जुड़ी रहिन।
{3:38} मूसा, हारून अउ ओकर लरिकन मिलापवाला तम्बू क समन्वा पवित्तर तम्बू क पूरब कइँती सिबिर लगाएन। उ पचन क पवित्तर ठउर क देख-भाल क काम दीन्ह गवा। उ पचे इस्राएल क सबहिं मनइयन बरे इ किहन। कउनो दूसर मनई जउन पवित्तर ठउर क निचके आवत, मार दीन्ह जाइ क रहा।
{3:39} यहोवा लेवी परिवार समूह क एक महीना या ओसे जियादा उमर क गदेलन अउ मनसेधुअन क गनइ क हुकुम दिहस। सब गिनती 22,000 रही।
{i3:40} लेवी बंसी पहिलौउटी क लरिकन क जगह लेत हीं
{3:40} यहोवा मूसा स कहेस, “इस्राएल मँ सब एक महीना या ओसे जियादा उमर क पहिला पइदा भवा लरिकन अउ मनसेधुअन क गना। ओनके नाउँ क एक अनुसार सूची बनावा।
{3:41} अब मइँ इस्राएल क सबहिं पहिलौटी क पइदा भवा लरिकन अउ मनसेधुअन क नाहीं लेबा अब मइँ यानी यहोवा लेवी बंसियन क ही लेब। इस्राएल क दूसर सबहिं मनइयन क पहिलौटी क पइदा भवा जनावरन क लेइ क ठउर प अब मइँ लेवी बंस क मनइयन क पहिलौटी क जनावरन क ही लेब।”
{3:42} इ तरह मूसा उ किहस जउन यहोवा हुकुम दिहस। मूसा इस्राएल क पहिलौटी क सतान क गनेस।
{3:43} मूसा सबहिं पहिलौटी क पइदा भवा एक महीना या ओसे जियादा उमर क लरिकन अउ मनसेधुअन क सूची बनाएस। उ सूची मँ 22,273 नाउँ रहेन।
{3:44} यहोवा मूसा स इ भी कहेस,
{3:45} “मइँ यानी यहोवा इ हुकुम देत हउँ: ‘इस्राएल क दूसर परिवारन क पहिलौटी क पइदा भवा मनसेधुअन क जगह प लेवी बंस क मनइयन क ल्या। अउर मइँ दूसर मनइयन क जनावरन क ठउर प लेवी-बंस क जनावरन क लेब। लेवी बंसी मोरउ अहइँ।
{3:46} लेवी-बंस क मनई 22,000 अहइँ अउर दूसर परिवारन क 22,273 पहिलौटी क पइदा भवा पूत अहइँ। इ तरह सिरिफ 273 पहिलौटी क पइदा पूत लेवी बंस क मनइयन स जियादा बाटेन।
{3:47} दूइ सौ तेहत्तर पहिलौटी मनइयन मँ स हर एक बरे पाँच सेकेल चाँदी जमा करा। (पवित्तर स्थान क सेकेल क अनुसार एक सेकेल बीस गेरा होत ह)
{3:48} उ चाँदी हारून अउ ओकरे पूतन क द्या। इ इस्राएल क 273 मनइयन बरे भुगतान अहइ।’”
{3:49} मूसा 273 जियादा मनइयन बरे रूपिया बटोरेस। इ सबइ उ पचे 273 मनई अहइँ जेनकइ जगह लेवी बंस परिवार समूह नाहीं लइ सका।
{3:50} मूसा इस्राएल क पहिलौटी क पइदा भवा मनइयन स चाँदी बटोरेस। उ 1,365 सेकेल चाँदी पवित्तर स्थान क सेकेल क अनुसार बटोरेस।
{3:51} मूसा यहोवा क आग्या मानेस। मूसा यहोवा क आग्या क मुताबिक उ चाँदी हारून अउ ओकरे पूतन क दिहस।
{i4:1} कोहात परिवार क सेवा करब
{4:1} यहोवा मूसा अउ हारून स कहेस:
{4:2} “कोहात परिवार समूह क मनसेधुअन क गना। (कोहात परिवार समूह लेवी परिवार समूह क एक हींसा अहइ।)
{4:3} तीस स पचास बरिस क उमर वाले मनइयन क गना जउन फउज मँ सेवा करइ सकत ह। इ मनइयन मिलापवाला तम्बू मँ कामकाज करिहीं।
{4:4} “ओनकइ कामकाज सबन त जियादा पवित्तर ठउर क देखभाल करब अहइ।
{4:5} “जब सिबिर नवा ठउर क जात्रा करइँ। हारून अउ ओनके पूतन क चाही कि उ पचे मिलापवाला तम्बू मँ जरूर जाइँ अउ पर्दा उतारइँ अउ करार क पवित्तर सन्दूखे क ढाँपइँ।
{4:6} तब उ पचे इ सबन्क बढ़िया चाम स बना भवा ढकना स ढाँपि देइँ। तब उ पचे पवित्तर सन्दूखे प बिछा भवा खाल प एक ठु नीला ओढ़ना फइलइहीं अउ पवित्तर सन्दूखे प लगा भवा कड़ा मँ डंडा डइहीं।
{4:7} “तब उ पचे एक ठु नीला ओढ़ना पवित्तर मेजी प फइलइहीं। तब उ सबइ ओह पइ थाली, चम्मच, खोरा अउ पयेबलि बरे गगरी धरिहीं। उ पचे खास रोटी ओकर ऊपर धरइ सकत ह।
{4:8} तब तू पचे इ सबहिं चीजन प एक ठु लाल ओढ़ना डउब्या। तब हर एक चीज क बढ़िया चाम स ढाँपि द्या। तब मेज क छल्ला मँ डंडा डावा।
{4:9} “तब डीबट अउ दिया क नीला ओढ़ना स ढकि द्या अउ साथ ही साथ दिया क गुल काटइवाला कैंची, गुल रखइवाला थाली अउर दिया बरे प्रयोग मँ आवइवाला तेल क मेटिया क ढकि द्या।
{4:10} तब सबहिं चीजन क नीक चाम मँ लपटावा अउ ऍनका ढोवइ बरे प्रयोग मँ आवइवाला डंडन प ऍनका धरा।
{4:11} “सुनहरी वेदी प एक नीला कपड़ा फइलावा। ओका नीक चाम स ढका। तब वेदी क ढोवइ बरे ओहमाँ लगा भवा छल्लन मँ डंडा डावा।
{4:12} “पवित्तर ठउर मँ आराधना क प्रयोग मँ आवइवाली खास चीजन क एक साथे बटोरा। ऍनका एक संग बटोस अउ ऍनका नीला ओढ़ना मँ बटोरा। तब ऍका बढ़िया चाम स ढका। इ चीजन क लइ जाइ बरे ऍनका एक ढँाचा प धरा जिस प इ लइ जाइ।
{4:13} “काँसावाली वेदी स राख क झार द्या अउ ऍकरे ऊपर एक बैगनी रंग क ओढ़ना फइलावा।
{4:14} तब वेदी प आराधना बरे प्रयोग मँ आवइवाली आगी क गोस्सी, काँटा, बेल्चा अउ खोरा आदी सब चीजन क बटोरा। इ चीजन्क काँसा क वेदी प धरा। तब वेदी क ऊपर नीक चाम क ओढ़ना फइलावा। वेदी मँ लगा कड़न मँ ऍका लइ जाइवाला डंडा डावा।
{4:15} “जब हारून अउ ओकर पूत पवित्तर ठउर क सबहिं पवित्तर चीजन्क ढकना पूरा करि लेइँ तब कोहात परिवार क मनई अन्दर आइ सकत हीं अउर उ चीजन्क लइ जाब सुरु कइ सकत हीं। इ तरह उ पचे पवित्तर चीजन्क छुइहीं नाहीं। तउ उ पचे मरिहीं नाहीं।
{4:16} “याजक हारून क पूत एलीआज़ार पवित्तर तम्बू बरे जिम्मेदार होइ। उ पवित्तर ठउर अउ ऍकर हर चीज बरे जिम्मेदार होइ। उ डीबट क तेल, महकउआ सुगन्धिवाली  अगरबत्ती अउ हमेसा दीन्ह जाइवाली भेंट।” 
{4:17} यहोवा मूसा अउ हारून स कहेस,
{4:18} “होसियार रहा, इ कोहात बंसी मनइयन क लेवी मनसेधुअन क बीच स बरबाद जिन होइ द्या।
{4:19} तोहका इ एह बरे करइ चाही कि कोहात बंसी महा पवित्तर ठउर ताई जाइँ अउ मरइँ नाहीं। हारून अउ ओकरे पूतन क अन्दर जाइ चाही अउ हरेक कोहात बंसी क बतावइ चाही कि उ का करइ। ओन पचन क हर एक मनई क चीज देइ चाही जउन ओका लइ जाइ क अहइ।
{4:20} जदि तू अइसा नाहीं करत्या तउ कोहात बंसी अन्दर जाइ सकत हीं अउ पवित्तर चीजन क लखि सकत हीं। जदि उ पचे एक छिन बरे भी ओन पवित्तर चीजन कइँती निहारत हीं तउ ओनका मरइ क होइ।”
{i4:21} गेर्सोन परिवार क सेवा
{4:21} यहोवा मूसा स कहेस,
{4:22} “गेर्सोन परिवार क सबहिं मनइयन क गना। ओनकइ सूची परिवार अउ परिवार समूह क मुताबिक बनावा।
{4:23} आपन सेवा क कर्तव्य कइ चुकइवालन तीस बरिस स पचास बरिस तक क मनसेधुअन जउन सबइ सेवा करइ बरे जाइ सकत ह क गना। इ सबइ लोग मिलापवाला तम्बू क देख-भाल करिहीं।
{4:24} “गेर्सोनी परिवार क इहइ करइ चाही अउ इ चीजन क लइ चलइ चाही।
{4:25} ऍनका पवित्तर तम्बू क पर्दा, मिलापवाला तम्बू, एकर ओढ़ावन अउ नीक चाम स बना ओढ़ावन लइ चलइ चाही। ओनका मिलापवाला तम्बू क दुआर क पर्दा भी लइ चलइ चाही।
{4:26} ओनका अंगने क ओन पर्दन क भी जउन पवित्तर तम्बू अउ वेदी क चारिहुँ ओर लगा बाटेन, लइ चलइ चाही। ओनका आंगन क प्रवेस दुआर क पर्दा भी लइ चलइ चाही। ओनका सब लसुरी अउ पर्दा क संग प्रयोग मँ आवइवाली सबहिं चीजन क लइ चलइ चाही। गरसान बंस क मनई उ कउनो भी चीज बरे जिम्मेदार होइहीं जउन इ चीजन स कीन्ह जात हीं।
{4:27} हारून अउ ओकर पूत इ सबहिं कामन क निगरानी करिहीं। गेर्सोनी बंस क मनई जउन कछू लइ जइहीं अउ जउन दूसर काम करिहीं ओकर पइ हारून अउ ओकर पूत नज़र राखिहीं। तोहका ओन लोगन क उ सबइ चीज सोंप देइ चाही जेनका ढोवइ बरे उ पचे जिम्मेदार होइहीं।
{4:28} इहइ काम अहइ जेका गेर्सोन बंस क परिवार समूह क लोगन क मिलापवाला तम्बू बरे करइ क अहइ। हारून क पूत ईतामार याजक ओनके काम बरे जिम्मेदार होइ।”
{i4:29} मरारी परिवार क सेवा
{4:29} “मरारी परिवार समूह क परिवार अउ परिवार समूहन क मनसेधुअन क गना।
{4:30} तीस स पचास बरिस क सबहिं मनसेधुअन क जउन सेवा करइ बरे जाइ सकत ह क गना। उ पचे मनइयन मिलापवाला तम्बू बरे खास काम करिहीं।
{4:31} जब तू जात्रा करब्या तब ओनकइ इ काम अहइ कि मिलापवाला तम्बू क फरेम (ढाँचा) लइ चला। ओनका पट्टी, खभ्भा अउ आधार क लइ चलइ चाही। ओनका ओन तम्बू क खुँटियन क लइ चाही
{4:32} अउर ओका आँगन क चारिहुँ कइँती क खम्भा, ओका खूँटियन क साथ, आधार अउ रस्सी क लइ चाही। सब नाउँ क सूची बनावा अउ हरेक मनई क बतावा कि ओका का का चीज लइ जाइ क अहइ।
{4:33} इहइ बात अहइँ जेका मरारी बंस क लोग मिलापवाला तम्बू क कामे मँ सेवा बरे करिहीं। हारून क पूत ईतामार याजक ऍनके बरे जिम्मेदार होइ।”
{i4:34} लेवी बंस परिवार
{4:34} मूसा, हारून अउ इस्राएल क मनइयन क अगुआ लोग कोहती-बंस क मनइयन क गनेन। उ पचे ऍनका परिवार अउ परिवार समूहन क मुताबिक गनेन।
{4:35} उ पचे तीस स पचास बरिस क उमर क मनइयन क जउन सेवा करइ बरे जाइ सकत ह गनेन। इ पचन क मिलापवाला तम्बू बरे खास काम करइ बरे दीन्ह गएन।
{4:36} कहात परिवार समूह मँ जउन इ काम करइ क जोग्गता रखत रहेन, 2,750 मनसेधू रहेन।
{4:37} इ तरह कोहात परिवार क इ मनइयन क मिलापवाला तम्बू क खास काम करइ बरे जिम्मेदारी दीन्ह गएन। मूसा अउ हारून ऍका वइसा ही किहेन जइसा यहोवा मूसा स करइ क कहे रहा।
{4:38} गेर्सोनी परिवार समूह क भी ओकर परिवारन अउ ओकर परिवार समूहन क अनुसार गना गवा।
{4:39} तीस स पचास बरिस क उमर क सबहिं मनइयन क जउन सेवा करइ बरे जाइ सकतेन क गना गएन। इ मनइयन क मिलापवाला तम्बू मँ खास काम करइ क सेवा-काम दीन्ह गवा।
{4:40} गेर्सोन परिवार समूह क परिवारन मँ जउन जोग्ग रहेन उ पचे 2,630 मनसेधू रहेन।
{4:41} इ तरह इ मनसेधुअन क जउन गेर्सोन परिवार समूह क रहेन, मिलापवाला तम्बू मँ खास काम करइ क सेवा-काम सौंपा गवा। मूसा अउ हारून ऍका वइसा ही किहेन जइसा यहोवा मूसा क करइ क कहे रहा।
{4:42} मरारी परिवार क परिवार अउ परिवार समूहन क भी गना गवा।
{4:43} तीस स पचास बरिस क उमर क सबहिं मनसेधू जउन सेवा करइ बरे जाइ सकतेन क गना गएन। इ मनइयन क मिलापवाला तम्बू बरे खास काम करइ क सेवा-काम दीन्ह गवा।
{4:44} मरारी परिवार समूह क परिवारन मँ जउन लोग जोग्ग रहेन, उ पचे 3,200 मनई रहेन।
{4:45} इ तरह मरारी परिवार समूह क इ मनइयन क खास काम दीन्ह गवा। मूसा अउ हारून ऍका वइसा ही किहेन जइसा यहोवा मूसा स करइ क कहे रहा।
{4:46} मूसा, हारून अउ इस्राएल क मनइयन क नेता लोग लेवी-बंस क सबहिं निअम्बर क गनेन। उ पचे हर एक परिवार अउ हर एक परिवार समूह क गनेन।
{4:47} सब मनइयन जउन आपन सेवा कर्तव्य क निभाइ चुका रहेन अउर जउन तीस बरिस स पचास बरिस उमर क रहेन, गना गएन। इ मनइयन क मिलापवाला तम्बू बरे खास काम करइ क सेवा-काम दीन्ह गवा। उ पचे मिलापवाला तम्बू क चलइ क काम तब किहेन जब उ पचे जात्रा किहेन।
{4:48} मनसेधुअन क सारी संख्या 8,580 रही।
{4:49} यहोवा इ आदेस मूसा क दिहेन। हर एक मनई क आपन काम दीन्ह ग रहा। अउ हरेक मनसेधू स कहा गवा रहा कि ओका का का लइ चलइ चाही। एह बरे यहोवा जउन हुकुम दिहे रहा उ चीजन क पूरा कीन्ह गवा। सबहिं मनइयन क गना गवा।
{i5:1} सफाई क बारे मँ नेम
{5:1} यहोवा मूसा स कहेस,
{5:2} “इस्राएल क मनइयन क हुकुम द्या कि उ हर एक व्यक्ति क चाहे उ मनसेधु या मेहरारू जउन चाम रोग स पीड़ित ह या जेकर सरीर स पीप बहत ह या जउन कि कउनो ल्हासे क छुअइ क करण असुद्ध होइ गवा अहइ छाउनी स दूर भेज द्या।
{5:3} उ पचन्क छाउनी स बाहेर भेज दीन्ह जाइ चाही ताकि उ छाउनी क जउन कि मोरे निवास अहइ क उ पचन्क असुद्ध नाहीं कइ देइँ। मइँ तोहरे छाउनी मँ तू लोगन क बीच रहत हउँ।”
{5:4} एह बरे इस्राएल क मनइयन परमेस्सर क हुकुम मानेन। उ पचे ओन मनइयन क सिबिर क बाहेर पठइ दिहन। उ पचे अइसा एह बरे किहन काहे की यहोवा मूसा क हुकुम दिहस।
{i5:5} अपराध बरे जुर्माना
{5:5} यहोवा मूसा स कहेस,
{5:6} “इस्राएल क लोगन क इ बतावा, अगर कउनो मनई अउ मेहरारू कउनो अइसा पाप करत ह जेका लोग करत, (कउनो पाप जेका दूसर क खिलाफ कीन्ह गवा ह तउ उ असल मँ परमेस्सर क खिलाफ पाप अहइ) तउ उ तरह क मनसेधू या मेहरारू अपराधी अहइ।
{5:7} एह बरे उ मनई लोगन क खिलाफ आपन कीन्ह पाप क कबूलइ। तब उ मनई ओका जरूर सुधार करइ चाही जेका उ किहस ह उ भुगतान मँ पाँचवाँ हींसा जोरइ अउ ओकर भुगतान ओका करइ जेकर बुरा उ किहस ह।
{5:8} मुला जउन मनई क उ बुरा किहा ह जदि उ मनई मरि जात ह अउर ओकर कउनो निचके क नातेदार भुगतान लेइ बरे न होइ तउ इ हाल मँ, बुरा करइ वाला मनई यहोवा क भुगतान करी। उ मनई पूरा भुगतान याजक क करी। भुगतान क बरे ओका एक ठू भेंड़ा क बलि अभिसेक क रूप मँ जरूर देइ चाही। याजक ओका बलि ओका अभिसेक करइ बरे देब्या। मुला याजक बचा भुगतान क आपन लगे रख सकत ह।
{5:9} “जदि इस्राएल क कउनो मनई परमेस्सर क खास भेंट चढ़ावत ह तउ उ याजक जउन ओका अंगीकार कइ सकत ह ओका अपने लगे रख सकत ह। इ ओकर बाटइ।
{5:10} एक मनइ क पवित्तर चीज ओका अपना अहइ (उ ओका दइ सकत ह या ओका आपन बरे रखइ सकत ह।) मुला जदि उ ओनका देत ह तउ उ याजक क होइ जाइ।”
{i5:11} सक्की भतार लोग
{5:11} तब यहोवा मूसा स कहेस,
{5:12} “इस्राएल क लोगन स इ कहा कउनो मनई क मेहरारु पतिव्रता नाहीं भी होइ सकत।
{5:13} उ दूसर मनइयन क संग सोइ सकत ह अउ ऍका आपन भतारे स छुपाइ सकत ह। ओकर भतार ओका कबहुँ जान भी नाहीं सकत जउन बुराई उ किहेस ह होइ सकत ह कि कउनो गवाह भी नाहीं अहइ अगर उ आपन हरकत स नाहीं पकड़ा जाइ। अउर उ मेहरारु भी आपन भतार स आपन पाप क बारे मँ नाहीं कही।
{5:14} मुला भतार संका करब सुरु कइ सकत ह कि ओकर मेहरारु ओकरे विरुद्ध पाप किहेस ह। उ ओकरे बरे जलन रख सकत ह, चाहे उ कउनो बुरा काम नाहीं किहेस ह जेकर कारण उ अविस्वासी होइ जाइ।
{5:15} जदि अइसा होत ह तउ उ आपन मेहरारु क याजक क लगे लइ जाइ। भतार एक भेंट भी लइ जाइ। इ भेंट एपा क दसवाँ भाग जौ क आटा होइ। ओका जौ क आटे प तेल या सुगन्धि नाहीं डावइ चाही। इ जौ क आटा यहोवा क अन्न भेंट अहइ। इ एह बरे दीन्ह जात कि भतार ईर्ष्यालु अहइ। इ भेंट इ संकेत करी कि ओका बिस्सास अहइ कि ओकर मेहरारु पतिव्रता नाहीं अहइ।
{5:16} “याजक मेहरारु क यहोवा क समन्वा लइ जाइ अउ मेहरारु यहोवा क समन्वा खड़ी होइ।
{5:17} तब याजक कछू खास पानी लेइ अउ ओका माटी क काँड़ा मँ डाई। याजक पवित्तर तम्बू क फर्स स कछू माटी पानी मँ नाई।
{5:18} याजक मेहरारु क यहोवा क समन्वा खड़ी रहइ बरे मजबूर करी। तब उ ओकर बार उघारी अउ ओकरे हाथे मँ अन्नबलि देइ। इ जौ क आटा होइ जउन जेका भतार जलन क कारण ओका दिहे रहा। उहइ टेमॅ याजक उ खास करुआ पानीवाला माटी क कूँड़ा धरे रही। इ जल ही अहइ जउन मेहरारु क परेसानी पइदा करत ह (सिरिफ अगर उ पाप किहेस ह।)
{5:19} “तब याजक मेहरारु क हिदायत देइ कि ओका झूठ नाहीं बोलइ चाही। ओका फुरइ बोलइ क बचन देइ चाही। याजक ओसे कही: ‘जदि तू दूसर मनई क संग नाहीं सोई अहा अउर तू आपन भतार क खिलाफ पाप नाहीं किहे अहा, जबकि तोहार बियाह ओकरे संग हुआ अहइ, तउ इ सराप जल तोहका नोस्कान न पहुँचाइ।
{5:20} मुला जदि तू आपन भतार क खिलाफ पाप किहा ह, जदि तू कउनो दूसर मनई क संग सोई अहा तउ तू सुद्ध नाहीं अहा। काहे? काहेकि जउन तोहरे संग सोवा इ बरे अहइ तोहार भतार नाहीं अहइ अउर उ तोहका असुद्ध बनाएन ह।
{5:21} एह बरे जब तू इ खास जल क पिउबू तउ तोहका बहोत परेसानी होइ। तोहार पेट फूलि  आइ अउर तू कउनो लरिका पइदा नाहीं कइ सकबिउ। जदि तू गोड़वा स भारी होबिउ तउ तोहार लरिका मरि जाइ। तब तोहार लोग तोहका तजि देइहीं अउर उ पचे तोहरे बारे मँ बुरी बात करिहीं।’ “तब याजक क मेहरारु स यहोवा क विसेस बचन देइ बरे कहइ चाही। मेहरारु क अंगीकार करइ चाही कि इ सबइ बुरी बातन ओका होइहीं, जदि उ झूठ बोली।
{5:22} याजक क कहइ चाही, ‘तू इ जले क लेबिउ जउन तोहरे तन मँ परेसानी पइदा करी। जदि तू पाप किहा ह तउ तू लरिका क जनम नाहीं दइ सकबिउ अउर जदि तोहार कउनो लरिका गरभ मँ अहइ तउ उ जन्मइ स पहिले मरि जाइ।’ तब मेहरारु क कहइ चाही: ‘मइँ उ अंगीकार करत हउँ जउन आप कहत हीं।’
{5:23} “याजक क इ चिताउनियन क चाम-पत्र प लिखइ चाही। फुन ओका इ लिखावट क पानी मँ धोवइ चाही।
{5:24} तब मेहरारु उ पानी क पिई जउन परेसानी पइदा करत ह। उ पानी ओहमा जाइ अउर जदि उ अपराधी अहइ तउ ओका बहोत परेसानी पइदा करी।
{5:25} “तब याजक उ अन्नबलि जउन जलन बरे भेंट अहइ क ओहसे लेइ। उ ओका यहोवा क समन्वा उठाई अउर ओका वेदी तलक लइ जाइ।
{5:26} तब याजक आपन अंजुरी मँ अन्न भरी अउ ओका वेदी प धरी। तब उ ओका बारी। ओकरे पाछे उ मेहरारु स पानी पिअइ क कही।
{5:27} जदि मेहरारु भतार क खिलाफ पाप किहे होई तउ पानी ओका परेसान करी। पानी ओकरे सरीर मँ जाई अउर ओका बहोत कस्ट होइ। अउर कउनो बच्चा जउन ओकरे गरभ मँ होइ, पइदा होइ स पहिले मरि जाई अउर उ कबहुँ बच्चा क जन्म नाहीं दइ सकी। उ आपन लोगन क बीच अभिसाप होइ जाब्या।
{5:28} मुला जदि मेहरारु पति क खिलाफ पाप नाहीं किहे अहइ तउ उ पवित्तर अहइ। फुन याजक घोसणा करी कि उ अपराधी नाहीं अहइ। अउर लरिकन क जन्म देइ बरे जोग्ग होइ जाई।
{5:29} “इ तरह इ ईर्सा क बारे मँ कानून अहइ। तोहका इहइ करइ चाही जदि कउनो बीही मेहरारु आपन पति क खिलाफ पाप करत ह।
{5:30} या जदि कउनो मनई जलन करत ह अउ आपन मेहरारु क बारे मँ संका करत ह कि उ ओकरे खिलाफ पाप किहे अहइ तउ मनई क इहइ करइ चाही। याजक क कहइ चाही कि उ मेहरारु यहोवा क समन्वा खड़ी होइ। तब याजक इ सबहिं काम क करी। इहइ कनून बा।
{5:31} भतार कउनो बुरा करइ क अपराधी नाहीं होइ। मुला मेहरारु कस्ट उठाइ, जदि उ पाप किहे अहइ।”
{i6:1} नाज़ीरी बंस
{6:1} यहोवा मूसा स कहेस,
{6:2} “इ बातन इस्राएल क मनइयन स कहा: कउनो मनसेधू या मेहरारु कछू निस्चित समइ बरे आपन आप क परमेस्सर क अपर्ण कइ क कसम खाइ सकत ह। उ मनई नाज़ीरी कहा जाई।
{6:3} उ टेम मँ मनई क कउनो दाखरस या कउनो जियादा नसीली चीज नाहीं पिअइ चाही। मनई क सिरका जउन दाखरस स बना होइ या कउनो जियादा नसीला पिअनी नाहीं पिअइ चाही। उ मनई क अंगूरे क रस नाहीं पिअइ चाही अउर न ही अंगूर या किसमिस खाइ चाही।
{6:4} उ पवित्रीकरण क काल मँ उ मनई क अंगूर स बना कउनो चीज नाहीं खाइ चाही। उ मनई क अंगूरे क बिया या बोबला भी नाहीं खाइ चाही।
{6:5} “पवित्रीकरण क काल मँ उ मनई क आपन बार नाहीं काटइ चाही। उ मनइ क उ टेमॅ तलक सुद्ध रहइ चाही जब तलक पवित्रीकरण क काल खतम न होइ। ओका आपन बार क लम्बा होइ देइ चाही। उ मनई क बार परमेस्सर क दीन्ह गवा पवित्रीकरण क बचन क एक खास हींसा अहइ। उ ओन बारन क परमेस्सर क भेंट क रूप मँ देई। एह बरे उ मनई आपन बारन क तब तलक लम्बा होइ देइ जब तलक अलग होइ क टेमॅ खतम होई।
{6:6} “इ पवित्रीकरण क काल मँ इ कउनो नाज़ीर क कउनो ल्हासे क लगे नाहीं जाइ चाही। काहेकि उ मनई आपन क पूरी तरह स यहोवा क अर्पित कइ दिहे अहइ।
{6:7} जदि ओकर आपन बाप, आपन महतारी, आपन भाई या आपन बहिन भी मरि जाइँ तउ भी ओका ओनका छुवइ न चाही। इ ओका अपवित्तर करी। ओका इ देखावइ चाही कि ओका अलग कीन्ह ग अहइ अउर आपन क पूरी तरह परमेस्सर क अर्पित कइ चुका अहइ।
{6:8} जउन पूरा टेमॅ मँ उ अलग कीन्ह गवा उ पूरी तरह आपने यहोवा क अर्पित किहे रहा अहइ।
{6:9} इ होइ सकत ह कि नाज़ीर कउनो दूसर मनई क संग होइ अउ दूसर मनई एकाएक मरि जाइ। जदि नाज़ीरी मरे भए मनई क छुई तउ उ अपवित्तर होइ जाइ। जदि अइसा होत ह तउ नाज़ीरी क मूँड़ स बार कटवावइ चाही। इ सबइ बार ओकरे खास दीन्ह गए बचन क हींसा रहेन। ओका आपन बारन क सतऍ दिन काटइ चाही काहे की उ दिन उ पवित्तर कीन्ह जात ह।
{6:10} तब अठवें दिन ओका दुइ फाखता या कबूतरी क दुइ बच्चा याजक क लगे लइ आवइ चाही। ओका याजक बरे ओनका मिलापवाला तम्बू क दुआरे देइ चाही।
{6:11} तब याजक एक क कबूतरी पापबलि क रूप मँ भेंट करी। उ दूसरे कबूतरी क होमबलि क रूप मँ भेंट करी। अउर याजक उ मनई क ओकरे पाप बरे प्रायस्चित करब्या। (उ पाप किहेस काहे की उ ल्हास क लगे रहा।) उ समइ उ मनई फुन बचन देइ कि मूँड़े क बारन क यहोवा बरे भेंट करी।
{6:12} ऍकर इ अरथ भवा कि उ मनई क फुन पवित्रीकरण क काल मँ दूसर समइ बरे आपन आप क यहोवा क अर्पित कइ देइ चाही। उ मनई क एक बरिस क नर मेमना लावइ चाही। उ ऍका दोखबलि क रूप मँ देइ। ओकरे पवित्रीकरण क सब दिन बिसराइ दीन्ह जात अहइँ। उ मनई क नवा अलग होइके टेमॅ सुरु करइ क होइ। इ जरुर कीन्ह जाइ काहे की उ पवित्रीकरण पहिले काल मँ एक ल्हास क छुए रहा।
{6:13} “जब मनई क अलग होइ क टेमॅ पूरा होइ जाइ तउ ओका इ जरुर करइ चाही। ओका मिलापवाला तम्बू क दुआर प जाइ चाही।
{6:14} हुवाँ उ आपन भेंट यहोवा क देइ। ओकर भेंट होइ चाही: होमबलि बरे बिन दोखे क एक बरिस क नर मेमनापापबलि क भेंट खातिर बिन दोखे क एक बरिस क मादा मेमना। मेलबलि बरे बिन दोखे क एक नर भेड़ा।
{6:15} बे खमीरे क बनी भइ रोटिन-नीक आटा मँ साना भवा तेले स बना केक-ऍनके ऊपर लावइ चाही। अउर दूसर अन्नबलि अउ पयेबलि जउन इ भेंटन क एक हींसा अहइ।
{6:16} “तब याजक इ चीजन क यहोवा क देइ। याजक पापबलि अउ होमबलि चढ़ाई।
{6:17} याजक बे खमीरे क रोटी क टोकरी यहोवा क देइ। तब उ यहोवा क मेलबलि क रूप मँ भेड़ा क मारी। उ यहोवा क अन्नबलि अउ पयेबलि क संग ऍका देइ।
{6:18} “नाज़ीर क मिलापवाला तम्बू क दुआर प जाइ चाही। हुवाँ ओका आपन बार कटवावइ चाही जेका उ यहोवा बरे बढ़ाए रहा। ओन बारन क मेलबलि क नीचे आगी क ऊपर रखई चाही।
{6:19} “जब नाज़ीर आपन बारन क काटि चुकी तउ याजक ओका भेड़ा क एक ठु उसना भवा काँध अउ टोकरी स एक ठु बड़वार अउ एक ठु नान्ह क केक देइ। इ दुइनउँ केक बे खमीरे क बना होइहीं।
{6:20} तब याजक इ चीजन क यहोवा क अगवा हलाई। इ एक ठु उत्तोलनबलि अहइ। इ चीजन पवित्तर अहइँ अउ याजक क अहइँ। भेड़ा क छाती अउ जाँघ भी यहोवा क समन्वा हलावा जइहीं। इ चीजन भी याजक क बाटिन। ऍकरे पाछे नाज़ीरी दाखरस पी सकत ह।
{6:21} “जदि कउनो मनई नाज़ीर होइ चाहत ह तउ ओका यहोवा क इ सबहिं भेंट देइ चाही। इ नेमॅ ओन मनइयन बरे अहइँ जउन नाज़ीर होइ क बचन लेत हीं। जदि कउनो मनई जियादा देइ क बचन देत ह तउ ओका आपन बचन क निभावइ बरे नाज़ीर क नेमॅ क मुताबिक करइ चाही।”
{i6:22} याजक क आसीर्बाद
{6:22} यहोवा मूसा स कहेस,
{6:23} “हारून अउ ओकरे पूतन स कहा। इस्राएल क लोगन क आसीर्बाद देइ क तरीका इहइ अहइ, ओनसे कहा:
{6:24} ‘यहोवा तोहका आसीस देइ अउ तोहार रच्छा करइँ।
{6:25} यहोवा क कृपा-दृस्टि तोहे प उजागर होइ। उ तोहसे पिरेम करइ।
{6:26} यहोवा क दृस्टि तोह प होइ। उ तोह पइ दाया करी उ तोहका सान्ति क साथ आसीर्बाद देइ।’”
{6:27} तब यहोवा कहेस, “इ तरह हारून अउ ओकर पूत इस्राएल क मनइयन क समन्वा मोर नाउँ लेइहीं अउ मइँ ओनका आसीर्बाद देब।”
{i7:1} पवित्तर तम्बू क समर्पण
{7:1} जउने दिन मूसा पवित्तर तम्बू क लगाउब समापन किहेस, उ ऍका यहोवा क अर्पण किहस। मूसा तम्बू अउ एहमाँ प्रयोग मँ आवइवाली चीजन, अउर वेदी अउ एहमाँ प्रयोग आवइवाली चीजन अउर वेदी अउ एहमाँ प्रयोग आवइवाली चिजियन प खास तेल डाएस इ ओन सबइ चीजन क पवित्तर किहेस।
{7:2} तब इस्राएल क नेता लोग भेंट चढ़ाएन। इ पचे आपन-आपन परिवारे क मुखिया रहे रहेन जउन आपन परिवार समूहन क नेता रहेन। इ नेता लोग मनइयन क गनेन।
{7:3} इ सबइ नेता यहोवा बरे भेंट लइ आएन। उ पचे चारिहुँ ओर स ढँकी छ: ठु गाड़ी अउ बारह ठु बर्धा क लइ आएन। (हर एक नेता क जरिये एक ठु बर्धा दीन्ह गइ रही। अउर दुइ नेता क जरिये एक ठू गाड़ी दीन्ह गइ रही) नेता लोग पवित्तर तम्बू मँ यहोवा क इ चीजन क दिहेन।
{7:4} यहोवा मूसा स कहेस,
{7:5} “नेता लोग क इ चीजन क अंगीकार करा। इ चीजन क लेवि-बंस क मनइयन क द्या। इ ओनका मिलापवाला तम्बू प काम करइ मँ सहायक होइ।”
{7:6} एह बरे मूसा चारिहुँ कइँती स ढकी भइ गाड़ियन अउ गइयन क लिहस। उ इ चीजन क लेवी-बंस क लोगन क दिहस।
{7:7} उ दुइ गाड़ी अउ चार ठु गाइ गेर्सोन बंसी लोगन क दिहेस। ओनका आपन काम बरे ओन गाड़ियन अउ गइयन क जरुरत रही।
{7:8} तब मूसा चार ठु गाड़ी अउ आठ ठु गइया मरारी बंस क मनइयन क दिहस। ओनका आपन काम बरे गाड़ी अउ गइयन क जरूरत रही। याजक हारून क पूत ईतामार इ सबहिं मनइयन क काम बरे जिम्मेदार रहा।
{7:9} मूसा कोहात बंसी मनइयन क कउनो गाइ या कउनो गाड़ी नाहीं दिहस। इ मनइयन क पवित्तर चीजन आपन कॉधे प ढोउब रहा इहइ कारज ओनका करइ बरे सौंपा ग रहा।
{7:10} जउन दिन मूसा वेदी प तेल डाएस, उहइ दिन नेता लोग वेदी क अर्पण बरे आपन भेंट चढ़ावइ बरे लइ आएन। उ पचे आपन भेंट वेदी क समन्वा यहोवा क भेंट किहन।
{7:11} यहोवा पहिले स ही मूसा स कहे रहा, “हर दिन एक एक नेता वेदी प भेंट चढ़ावइ लइ जाइ।”
{7:12} बारहु-नेतन मँ स हर
{7:13} एक नेता आपन-आपन भेंट
{7:14} लइ आवा। उ सबइ
{7:15} भेंट इ अहइँ: हर
{7:16} एक नेता चाँदी क
{7:17} एक ठु थाली लइ
{7:18} आवा जेकर वजन एक
{7:19} सौ तीस सेकेल अउर
{7:20} एक चाँदी क खोरा
{7:21} जेकर वजन सत्तर सेकेल
{7:22} रहा। इ दुइनउँ उपहार
{7:23} क पवित्तर स्थान क
{7:24} सेकेल क अनुसार भवा
{7:25} बटखरा स तउला गवा
{7:26} रहा। हर खोरा अउ
{7:27} हर थाली मँ तेल
{7:28} महीन आटा भरा रहा।
{7:29} इ अन्नबलि क रूप
{7:30} मँ प्रयोग मँ लइ
{7:31} जात रहा। हर नेता
{7:32} सोना क एक बड़का
{7:33} कलछुला भी लइ आवा
{7:34} जेकर वजन दस सेकेल
{7:35} रहा। इ कलछुला मँ
{7:36} धूप भरी रही। हर
{7:37} नेता एक ठु बछवा,
{7:38} एक भेड़ा अउ एक
{7:39} बरिस क नर मेमना
{7:40} भी लइ आवा। इ
{7:41} गोरुअन होमबलि बरे रहेन।
{7:42} हर नेता पापबलि क
{7:43} रूप मँ बइपरइ बरे
{7:44} एक बोकरा भी लावा।
{7:45} हर नेता दुइ गाइ,
{7:46} पाँच भेड़ा, पाँच बोकरा
{7:47} अउ एक-एक बरिस क
{7:48} पाँच मेमना लिआवा। इ
{7:49} सबन क एक मलेबलि
{7:50} बरे बलि दीन्ह गइ।
{7:51} पहिले दिन अम्मीनादाब क
{7:52} पूत नहसोन, जउन यहूदा
{7:53} क परिवार समूह स
{7:54} रहा, आपन भेंट लिआवा।
{7:55} दूसर दिन सूआर क
{7:56} बेटवा नतनेल जउन इस्साकार
{7:57} क नेता रहा, आपन
{7:58} भेंट लिआवा। तीसरे दिन
{7:59} हेलोन क बेटवा एलीआब
{7:60} जउन जबूलून क नेता
{7:61} रहा, आपन भेंट लिआवा।
{7:62} चउथे दिन सदेऊर क
{7:63} पूत एलीसूर जउन रूबेनियन
{7:64} क नेता रहा, आपन
{7:65} भेंट लिआवा। पँचए दिन
{7:66} सूरीसद्दै क पूत सलुनीएल
{7:67} जउन सिमोनियन क नेता
{7:68} रहा, आपन भेंट लिआवा।
{7:69} छठऍ दिन दूएल क
{7:70} बेटा एल्यासाप जउन गादियन
{7:71} क नेता रहा, आपन
{7:72} भेंट लिआवा। सतऍ दिन
{7:73} अम्मीहूद क बेटवा एलीसामा
{7:74} जउन एप्रैम क नेता
{7:75} रहा, आपन भेंट लिआवा।
{7:76} अठऍ दिन पदासूर क
{7:77} पूत गम्लीएल जउन मनस्से
{7:78} क मनइयन क नेता
{7:79} रहा, आपन भेंट लिआवा।
{7:80} नवें दिन गिदोनी क
{7:81} पूत अबीदान जउन बिन्यामीन
{7:82} क मनइयन क नेता
{7:83} रहा, आपन भेंट लिआवा। दसऍ दिन अम्मीसद्दै क बेटवा अहीयाजर जउन दान क लोगन क नेता रहा, आपन भेंट लिआवा। ग्यारहवें दिन ओक्रान क बेटवा पजीएल जउन आसेर क लोगन क नेता रहा, आपन भेंट लिआवा। अउर फिन बारहवें दिन एनान क बेटवा अहीरा जउन नप्ताली मनइयन क नेता रहा, आपन भेंट लइके आवा।
{7:84} इ तरह इ सबहिं चीजन इस्राएली मनइयन क नेता लोगन क भेंट रही। इ चीजन तब लाइ गइन जब मूसा खास तेल वेदी प एका अर्पण बरे डाएस। उ पचे बारह चाँदी क तस्तरी, बारह चाँदी क खोरा अउ बारह सोना क चम्मच लाएन।
{7:85} चाँदी क हर तस्तरी क वजन लग भग एक सौ सेकेल रहा। अउर हरेक खोरा क चाँदी क वजन लगभग सत्तर सेकेल रहा। चाँदी क तस्तरियन अउ चाँदी क खोरन क कुल माना गवा वजन  दुइ हजार चार सौ सेकेल रहा।
{7:86} धूप स लबालब सोना क चम्मच मँ स हर एक क माना गवा वजन चार औसं रहा। बारह सोने क चम्मचन क कुल वजन करीब करीब उ पौडं रहा।
{7:87} होमबलि बरे गोरुअन क कुल गनती बारह बर्धा, बारह भेड़ा अउ बारह एक बरिस क भेड़ी क नर बच्चा रहेन। हुवाँ अन्नबलि भी रहा। यहोवा क पापबलि क रूप मँ प्रयोग मँ आवइ वाला कुल बारह बोकरा भी रहेन।
{7:88} नेता लोग मेलबलि क रूप मँ प्रयोग अउ मारा जाइ बरे गोरुअन क दिहन। इ सबइ गोरुअन क एक साथ गनती चौबीस बर्धा, साठ भेड़ा, साठ बोकरा अउ साठ एक बरिस क भेड़ी क नर बच्चा भी रहेन। इ तरह उ पचे वेदी क इ चीजन अर्पण कई बरे भेंट किहेन। इ मूसा वेदी प खास तेल डाइ क पाछे भवा।
{7:89} मूसा मिलापवाला तम्बू मँ यहोवा स बात करइ गवा। उ टेमॅ उ आपन स बात करत भइ यहोवा क वाणी सुनेस। उ वाणी करार क सन्दूखे क ऊपर क बिसेख ढकना क दुइनउँ करूब सरगदूतन क बगल स आवत रही। इ तरह परमेस्सर मूसा स बात किहस।
{i8:1} डीबट
{8:1} यहोवा मूसा स कहेस,
{8:2} “हारून स बात करा अउ ओसे कहा, ‘उ ठउरन प सात दिया धरा जेका मइँ तोहका देखाँएउँ ह। उ सबइ दियन डीबट क समन्वा क डेबरा क रोसन करिहीं।’”
{8:3} हारून इ किहेस। हारून ओनॅ दियन क ठीक ठउर प धरेस अउ ओनकइ मुँह अइसा कइ दिहस कि ओसे डीबट क समन्वा क पहँटा उजियर होइ सकइ। उ मूसा क दीन्ह गवा यहोवा क हुकुम क मानेस।
{8:4} डीबट सोने क पाटी स बना रहा। सोना क उपयोग पावा स लइ क उपर डीबट क सोना क फूल तलक कीन्ह गवा रहा। इ सब उहइ तरह बना रहा जइसा यहोवा मूसा क देखॉए रहा।
{i8:5} लेवी बंस क मनइयन क समर्पण
{8:5} यहोवा मूसा स कहेस,
{8:6} “लेवी बंस क मनइयन क इस्राएल क दूसर मनइयन स अलग लइ जा। ओनॅ लेवी बंसी मनइयन क सुद्ध करा।
{8:7} इ तोहका सुद्ध बनावइ बरे करइ क होइ। पापबलि स खास पानी  ओन प छिरका। इ पानी ओनका सुद्ध करी। तब उ पचे पूरा सरीर स बार उस्तरा स कटवइहीं अउ आपन ओढ़ना क धोइहीं। इ ओनके सरीर क सुद्ध करी।
{8:8} “तब उ पचे एक नवा बर्धा अउ ओकरे संग प्रयोग मँ आवइवाली अन्नबलि लेइहीं। इ अन्नबलि तेले स साना भवा आटा होइ। तब दूसर बर्धा क पाप बरे भेंट क रूप मँ ल्या।
{8:9} लेवी बंस क मनइयन क मिलापवाला तम्बू क समन्वा पहँटा मँ लिआवा। तब इस्राएल क सबहिं मनइयन क चारिहुँ कइँती स बटोरा।
{8:10} तब तोहका लेवी बंस क मनइयन क यहोवा क समन्वा लइ आवा। अउ इस्राएल क लोग आपन हाथ ओन प धरीहीं।
{8:11} तब हारून लेवी बंस क लोगन क यहोवा क समन्वा लाइ। उ पचे यहोवा बरे उत्तोलनबलि क रूप मँ होइहीं। इ ढंग स लेवी बंस क लोग यहोवा क विसेस काम करइ बरे तइयार होइहीं।
{8:12} “लेवी बंस क लोगन स कहा कि उ पचे आपन हाथ बर्धा क मूँड़े प धरिहीं। एक बर्धा यहोवा क पापबलि क रूप मँ होइ। दूसर बर्धा यहोवा क होमबलि क रूप मँ काम आइ। इ भेंट लेवी-बंस क मनइयन क पाप बरे प्रायस्चित करी।
{8:13} लवि बंस क मनइयन स कहा कि उ पचे हारून अउ ओकरे पूतन क अगवा खड़ा होइ। तब यहोवा क समन्वा लेवी बंस क मनइयन क उत्तोनबलि क रूप मँ अर्पण करा।
{8:14} इ तरीका स लेवी बंस क लोग खास होइहीं। उ पचे इस्राएल क दूसर मनइयन स अलग होइहीं। अउर लेवी बंस क लोग हमार होइहीं।
{8:15} “एह बरे लेवी बंस क मनइयन क सुद्ध करा। अउर ओनका यहोवा क समन्वा उत्तोलन बलि क रूप मँ हाजिर करा। जब इ पूरा हो जाइ तब उ पचे आइ सकत हीं अउर मिलापवाला तम्बू मँ आपन काम कइ सकत हीं।
{8:16} इ सबइ लेवी बंसी इस्राएल क लोग अहीं जउन मोका दीन्ह ग अहइँ। मइँ ओनका आपन लोग क रूप मँ अंगीकार किएउँ ह। बीते भए जमाना मँ हर एक इस्राएली परिवार मँ पहिलौटी क पइदा लरिका मोका दीन्ह जात रहा मुला मइँ लेवी बंस क मनइयन क इस्राएल क दूसर परिवारन क पहिलौटी क बेटवन क जगह प अंगीकार किहेउँ ह।
{8:17} इस्राएल क हर मनई जउन हर एक परिवार मँ पहिले पइदा भवा ह, मोर अहइ। जदि उ मनई या गोरु अहइ तउ भी मोर अहइ। मइँ मिस्र मँ सबहिं पहिला पइदा गदेलन अउ जनावर क मारि डाएउँ रहा। एह बरे मइँ पहिला पइदा पूतन क अलग किहेउँ जेहँसे उ पचे मोर होइ सकइँ।
{8:18} अब मइँ लेवी बंस क मनइयन क लइ लिहेउँ ह। मइँ इस्राएल क दूसर लोगन क परिवारन मँ पहिला पइदा भएन गदेलन क ठउर प ऍनका अंगीकार किहेउँ ह।
{8:19} मइँ इस्राएल क सबहिं लोगन स लेवी बंस क मनइयन क चुनेउँ ह। मइँ ओनका हारून अउ ओकरे पूतन क ऍनका उपहार क रूप मँ दिहेउँ ह। मइँ चाहत हउँ कि उ पचे मिलापवाला तम्बू मँ काम करइँ। उ पचे इस्राएल क सबहिं मनइयन बरे सेवा करिहीं। अउर उ पचे ओन बलिदानन क देइ मँ मदद करिहीं जउन इस्राएल क लोगन क पापन क प्रायस्चित करिहीं। तब कउनो बड़ा रोग या कष्ट इस्राएल क लोगन क नाहीं होइ जब उ पचे पवित्तर ठउर क लगे अइहीं।”
{8:20} एह बरे मूसा, हारून अउ इस्राएल क सबहिं लोगन यहोवा क हुकुम मानेन। उ पचे लेवी बंस क खातिर वइसा ही किहेन, जइसा यहोवा ओनके बरे मूसा क हुकुम दिहे रहा।
{8:21} लेवी लोग आपन क फर्छा किहेन अउ आपन ओढ़ना क धोएन। तब हारून ओनका यहोवा क समन्वा उत्तोलन बलि क रूप मँ हाजिर किहेस। हारून उ भेंटन क भी चढ़ाएस जेका ओनकर पापन क प्रायस्चित करइ बरे चढ़ावा गवा रहा जउन ओनका पवित्तर कइ दिहे रहा।
{8:22} ओकरे पाछे लेवी बंस क लोग आपन काम करइ बरे मिलापवाला तम्बू क आएन। हारून अउ ओकर पूतन ओनकइ देखरेख किहेन। उ पचे लेवी बंस क मनइयन क काम बरे जिम्मेदार रहेन। हारून अउ ओकर पूतन ओन आदेसन क मानेन जेका यहोवा मूसा क दिहे रहेन।
{8:23} यहोवा मूसा स कहेस,
{8:24} “लेवी बंस क मनइयन बरे इ विसेस आदेस अहइ: हर एक लेवी बंस क मनसेधू क, जउन पचीस बरिस या ओसे जिआदा उमर क अहइ, जरुर आवइ चाही अउ मिलापवाला तम्बू मँ क काम मँ हाथ बटावइ चाही।
{8:25} जब कउनो मनई पचास साल क होइ जाइ तउ ओका रोजाना क कामे स छुट्टी लेइ चाही। ओका फुन काम करइ क जरुरत नाहीं अहइ।
{8:26} पचास साल या ओसे जियादा उमर क लोग मिलापवाला तम्बू मँ आपन भाइयन क ओनके काम मँ मदद दइ सकत हीं। मुला उ पचे खुद काम नाहीं करिहीं। तोहका इ सब करइ चाही जब तू लेवि मनइयन क ओनका काम करइ क द्या।”
{i9:1} फसह त्यौहार
{9:1} यहोवा मूसा स सीनै रेगिस्तान मँ कहेस। उ टेमॅ दूसर बरिस क पहिला महीना रहा। जब इस्राएल क मनइयन मिस्र स निकरा रहेन। यहोवा मूसा स कहेस,
{9:2} “लोगन क तय कीन्ह गवा टेमॅ पइ फसह क दावत जरूर मनावइ चाही।
{9:3} उ तय कीन्ह गवा समइ इ महीना क चउदहवाँ दिन अहइ। ओनका गोधूरि क टेमॅ फसह क भोजन खाइ चाही। ओका इ सबइ कानून अउ नेम क पालन करइ चाही जेका त्यौहार मँ कीन्ह जात ह।”
{9:4} एह बरे मोसा इस्राएल क लोगन क फसह क त्यौहार मनावई बरे कहेस।
{9:5} अउर लोग पहिला महीन क चउदहवाँ दिन वइसा ही किहेन। इस्राएल क मनइयन हर एक काम वइसन किहेन जइसा यहोवा मूसा क हुकुम दिहे रहेन।
{9:6} मुला कछू लोग फसह त्यौहार क भोज उ दिन नाहीं खाइ सकेन। उ पचे एक ल्हास क कारण सुद्ध नाहीं रहेन। एह बरे उ दिन उ पचे मूसा अउ हारून क लगे गएन।
{9:7} उ पचे मूसा स कहेन, “हम पचे एक ल्हासे क छुअइ क कारण असुद्ध भवा अहेन। याजकन लोग तय कीन्ह ग टेमॅ प हमेका यहोवा क चढ़ावा देइ स रोक दिहस। तउ हम पचे इस्राएल क दूसर मनइयन क संग फसह त्यौहार नाहीं मनाइ सकित। हमका का करइ चाही?”
{9:8} मूसा ओनसे कहेस, “मइँ यहोवा स पूछब कि उ एकरे बारे मँ का कहत ह।”
{9:9} तब यहोवा मूसा स कहेस,
{9:10} “इस्राएल क लोगन स इ बातन कहा: इ विधि तोहार अउर तोहारे सन्तानन बरे होब्या। इ होइ सकत ह कि तू ठीक टेमॅ प फसह त्यौहार न मनाइ सका काहे की तू या तोहरे सन्तानन क कउनो मनई ल्हास क छुइ जाइ क कारण असुद्ध होइ या होइ सकत ह कि उ कउनो लम्बी जात्रा प गवा भवा अहा।”
{9:11} उ फसह त्यौहार दूसर महीना क चउदहवाँ दिन गोधूरि क समइ मनावइ। उ मेमना, बे खमीरे क रोटी अउ करुआ सागपात खाइ।
{9:12} दूसर दिन क भिन्सारे तलक ओका ओहमाँ स कउनो भी भोजन नाहीं तजइ चाही। ओका भेड़ी क कउनो हाड़ क भी नाहीं तोड़इ चाही। उ मनई क फसह क नेमॅ क मानइ चाही।
{9:13} कउनो भी व्यक्ति जउन पवित्तर अहइ अउर लम्बी जात्रा पइ नाहीं अहइ तउ फसह त्यौहार ठीक समइ पइ ही मनावइ चाही। जदि उ मनई फसह त्यौहार ठीक समइ पइ नाहीं मनावत ह तउ ओका आपन मनइयन स अलगइ पठइ दीन्ह जाइ। उ अपराधी बा काहे की उ यहोवा क ठीक टेमॅ प भेंट नाहीं चढ़ाएस। तउ ओका जरुर सजा दीन्ह जाइ चाही।
{9:14} “तू सबइ क बीच बसइया गेर इस्राएली फसह त्यौहार मँ आवइ चाहइ तउ तोहरे संग हींसा लइ सकत ह। इ कनून मँ अहइ मुला उ मनई क फसह क सब नेमॅ मानइ चाही। उहइ नेमॅ सब बरे अहइँ।”
{i9:15} बादर अउ आगी
{9:15} जउने दिन पवित्तर तम्बू अउ करार क तम्बू लगावा गवा। यहोवा क बादर ऍका घेरि लिहस। रात मँ, उ बादर आगी क नाईं देखाइ देत रहा।
{9:16} बादर पवित्तर तम्बू प बराबर थमा रहा। अउर राति मँ बादर आगी क तरह देखाँत रहा।
{9:17} जब बादर पवित्तर तम्बू प आपन ठउर स तम्बू प ठहरत रहा, इस्राएलियन ऍकर पाछा करत रहेन। जब बादर थमि जात्रा रहा तब इस्राएल क लोग हुवँइ सिबिर डावत रहेन।
{9:18} इहइ ढर्रा रहा कि यहोवा मनइयन क देखाएस कि कब जात्रा करइँ, कब रुकि जाइँ अउ कब सिबिर डावइँ। अउ जबहिं तबहिं बादर पवित्तर तम्बू क ऊपर ठहरि जात, लोग उहइ ठउर प सिबिर दसाए रहतेन।
{9:19} कबहुँ कबहुँ बादर बहोत दिन तलक पवित्तर तम्बू प जमा रहत। इस्राएलियन यहोवा क हुकुम मनतेन अउ जात्रा नाहीं करत रहेन।
{9:20} कबहुँ कबहुँ बादर पवित्तर तम्बू प कछू दिन बरे ठहरत रहत रहा यहोवा क हुकुम क अनुसार उ ठहरत अउ यहोवा क हुकुम क अनुसार उ चलत।
{9:21} कबहुँ कबहुँ बादर रात मँ ठहरि जात अउ दूसर दिन भिन्सारे चलि पड़त। तउ मनइयन आपन चीजन क बटोरतेन अउ एकर पाछा करतेन। या अगर बादर एक दिन अउ एक रात ठहरत अउर तब इ चलि सुरू करत तउ मनइयन ओकर साथ चलि रहत।
{9:22} जदि बादर तम्बू क ऊपर दुइ दिन, या एक महीना या एक बरिस ठउरत तउ लोग यहोवा क हुकुम मनतेन। उ पचे उहइ सिबिर मँ ठउरतेन अउ तब ताई न चलतेन जब तलक बादर न चलत। जब बादर आपन ठउर स उठत अउ चलत रहत तबहिं लोग चलतेन।
{9:23} इ तरह लोग यहोवा क हुकुम क मनतेन। उ पचे हुवइँ सिबिर जमउतेन जहाँ यहोवा बतावत। उ पचे तब चलतेन जब यहोवा ओनका अइसा बतावत। लोग धियान स निहरतेन अउ यहोवा क हुकुम मूसा क जरिए मनतेन।
{i10:1} चाँदी क तुरहियन
{10:1} यहोवा मूसा स कहेस,
{10:2} “तुरहियन बनवइ बरे चाँदी क प्रयोग करा। चाँदी क पतरी बनाइके ओसे दुइ तुरहियन बनावा। इ सबइ तुरहियन क उपयोग मनइयन क एक संग बोलावइ अउ इ बतावइ बरे कि सिबिर क लइक कब चलइ चाही।
{10:3} जब तू इ तुरहियन क बजउब्या, तउ सबहिं मनइयन क मिलापवाला तम्बू क प्रवेस दुआर प बटुर जाइ चाही।
{10:4} अगर तू एक ही तुरही दर तलक बजउब्या तब सिरिफ नेता लोग अइहीं। (इस्राएल क बारहु परिवारे क मुखिया तोहरे समन्वा बटुर जइहीं।)
{10:5} “जब तू तुरहियन क चेताउनी क रूप मँ बजाउब इ मनइयन क सिबिर क लेकइ चलइ चाही। जब तू पहिली दाईं तू तुरहियन क चेताउनी क रूप मँ बजउब्या, तउ मिलापवाला तम्बू क पूरब कइँती क परिवार दलन क चलब सुरू करइ चाही।
{10:6} दूसरी दाई जब तू तुरहियन क चेताउनी क रूप मँ बजउब्या, मिलापवाला तम्बू क ढक्खिन कइँती क परिवार दलन क सिबिर जमाए भए मनइयन क आगे चलब सुरू करइ क होइ।
{10:7} जब तू कउनो खास सभा बरे मनइयन क बटोरइ चाहा, तउ तुरहियन क दूसरे ढंग स लम्बी थिरान अवाजे मँ बजावा।
{10:8} सिरिफ हारून क याजक बेटवन ही तुरहियन बजाइ सकत हीं। इ तू सब पचन बरे नेमॅ अहइ जउन हमेसा अगवा क पीढ़ी दर पीढ़ी चलत रही।
{10:9} “जदि तू आपन देस मँ दुस्मन स लड़त रहा हवा तउ ओनसे लड़इ स पहिले तुरहियन क चेताउनी क रूप म बजावा। तब यहोवा तोहार परमेस्सर तोहार बात सुनी अउ तू सबन क दुस्मनन स बचाइ।
{10:10} तू सबन क आपन खास बइठक, नवा चन्द्रमा क दिना पइ अउ खुसी क टेमॅ प तुरहियन बजावइ चाही। जब तू पचे होमबलि अउ मेलबलि द्या, तउ तुरहियन बजावा। इ यहोवा तोहार परमेस्सर बरे तोहका याद रखइ बरे खास तरीका होइ।”
{i10:11} इस्राएल क लोग सिबिर लइ जात हीं
{10:11} जब इस्राएल क मनइयन मिस्र छोड़ी दिहेन ओकरे पाछे दूसर बरिस क दूसर महीना क बीसवाँ दिन करार क तम्बू क ऊपर स बादर उठा।
{10:12} एह बरे इस्राएल क मनइयन आपन जात्रा सुरु किहेन। उ सबइ सीनै क रेगिस्तान तजि दिहेन अउ तब तलक जात्रा करत रहेन जब ताई बादर पारान क रेगिस्तान मँ नाहीं थमा।
{10:13} इ पहिली दाईं रही जब मनइयन सिबिर लइ गएन। जइसा यहोवा मूसा क हुकुम दिहेस वइसा सिबिर क चलाएन।
{10:14} सबसे पहिले यहूदा क सिबिर स तीन दल गएन। उ पचे झण्डा लइके जात्रा किहेन। पहिला समूह यहूदा क परिवार समूह क रहा। अम्मीनादाब क पूत नहसोन उ दल क नेता रहा।
{10:15} ओकरे पाछे इस्साकार क परिवार समूह आवा। सूआर क पूत नतनेल उ समूह क नेता रहा।
{10:16} अउर तब जबूलून क परिवार समूह आवा। हेलोन क पूत एलीआब उ समूह क नेता रहा।
{10:17} तब पवित्तर तम्बू उतारा गवा। गेसोर्र्न अउ मरारी परिवार क मनइयन पवित्तर तम्बू क लइके चलेन। एह बरे इ परिवारे क लोग कतार मँ ठीक पाछे रहेन।
{10:18} तब रूबेन क सिबिर स तीन दल आएन। उ पचे आपन निसान लइके जात्र किहेन। पहिला समूह रूबेन परिवार क रहा। सदेऊर क पूत एलीआज़ार इ समूह क नेता रहा।
{10:19} ओकरे पाछे सिमोन क परिवार समूह आवा। सूरीसद्दै क पूत सलूमीएल उ समूह क नेता रहा।
{10:20} अउर तब गाद क परिवार समूह आवा। दूएल क पूत एलिअसफ इ समूह क नेता रहा।
{10:21} तब कोहात परिवार क लोग आएन। उ पचे ओन परित्र चीजन क ढोएन जउन पवित्तर ठउर मँ धरी रहिन। अब पवित्तर तम्बू क इ समूहन क नवा सिबिर मँ पहुँचइ क पहिले लगाइ द्या।
{10:22} ऍकरे पाछे एप्रैम क सिबिर क तीन समूह आएन। उ पचे आपन झण्डा लइके जात्रा किहेन। पहिला समूह एप्रैम क परिवार समूह रहा। अम्मीहूद क पूत एलीसामा उ समूह क नेता रहा।
{10:23} ओकरे पाछे मनस्से क परिवार समूह आवा। पदासूर क पूत गम्लीएल उ दले क नेता रहा।
{10:24} तब बिन्यामीन क परिवार समूह आवा। गिदौनी क पूत अबीदान उ दले क नेता रहा।
{10:25} कतार मँ आखिरी तीन ठु परिवार समूह दूसर सबहिं परिवार समूह बरे पीछ रच्छक रहेन। इ सब समूह दान क सिबिर स रहेन। उ पचे आपन निसान क संग जात्रा किहन। पहिला समूह दान क परिवार समूह क रहा। अम्मीसद्दै क पूत अहीएजेर उ समूह क नेता रहा।
{10:26} ओकरे ठीक पाछे आसेर क परिवार समूह आवा। ओक्रान क पूत पजीएल उ समूह क नेता रहा।
{10:27} तब नप्ताली क परिवार समूह आवा। एनान क पूत अहीरा उ समूहे क नेता रहा।
{10:28} इहइ तरह इस्राएल एक जगह स दूसर जगह पइ आपन समूहन क साथ, जब कबहुँ भी उ सिबिर लइ जाइ जात्रा करत रहेन।
{10:29} रुएल क पूत होबाब मिद्यानी रहा। (रुएल मूसा क ससुर रहा।) मूसा होबाब स कहेस, “हम पचे उ देस क जात्रा करत अही जेका यहोवा हम पचन क देइ क बचन दिहे अहइ। एह बरे हम लोगन क संग आवा। हम पचे तोहरे संग नीक बेउहार करब। यहोवा इस्राएल बरे नीक चीज देइ क बचन दिहे अहइ।”
{10:30} मुला होबाब जवाब दिहेस, “नाही; मइँ तोहरे संग न जाब। मइँ आपन देस अउ मनइयन क लगे जाब।”
{10:31} तब मूसा कहेस, “मेहरबानी कइके हमका जिन तजा। तू जानत अहा कि रेगिस्तान मँ हम पचन्क कइसा सिबिर लगाइ क होइ। तू हमार राह क देखइया होब्या।
{10:32} अगर तू हमरे संग आवत ह्या तउ यहोवा जउन कछू नीक चीज देइहीं, हम तोहर संग हींसा बाँटब।”
{10:33} उ सबइ यहोवा क पहाड़े स जात्रा सुरू किहेन। याजक लोग करार क सन्दूख लिहन अउ मनइयन क अगवा चलेन। उ पचे सिबिर डावइ बरे उचित ठउर क निहारत निहारत तीन दिना तलक लोगन क आगे-आगे सन्दूख लइ चलत रहेन।
{10:34} यहोवा क बदरा ओनके ऊपर मँड़रात रहा। अउर हर एक भिन्सारे जब उ पचे आपन सिबिर क तजि देत रहेन तउ ओनका राह देखाँवइ बरे बदरा हुवाँ रहत रहा।
{10:35} जब पवित्तर सन्दूख सिबिर स बाहर कइ जात रहा। मूसा हमेसा कहत रहा: “परमेस्सर, उठा! तोहार दुस्मनन छितराइ जाइँ तोहार दुस्मन तोहरे समन्वा स पराइ जाइँ।”
{10:36} अउर जब पवित्तर सन्दूख आपन ठउर प धरा जात रहा, तब मूसा सदा कहत रहा, “हे परमेस्सर इस्राएल क दसिहुँ हजार बंस क लगे लउटि आवा।”
{i11:1} लोग फुन सिकाइत करत हीं
{11:1} मनइयन आपन कस्ट क सिकाइत करब सुरु किहेन। यहोवा ओनकइ सिकाइत सुनेस। जब यहोवा इ बातन सुनेस तउ कोहाइ गवा। यहोवा क तरफ स आगी लोगन क बीच लग गइ। आगी सिबिर क कोना क कछू बाहरी भाग क भस्म कइ दिहस।
{11:2} एह बरे लोग मूसा क मदद बरे पुकारेन। मूसा यहोवा स बिनती किहेस अउ आगी क बरब बन्द होइग।
{11:3} एह बरे उ ठउर क नाउँ तबेरा पड़ि गवा। मनइयन उ ठउर क इहइ नाम दिहन काहे की यहोवा ओनके बीच आगी बारे रहा।
{i11:4} सत्तर पुरनिया नेतन
{11:4} गरीब लोगन क भीड़ अउर इस्राएलियन क बीच आम जन-समूह दूसर खाइ बरे इच्छा जाहिर किहेन। हाली ही इस्राएल क मनइयन फुन सिकाइत करब सुरु किहेन। मनइयन कहेन, “हम पचे गोस खाइ चाहित ह।
{11:5} हम पचे मछरी क याद करित ह जउन हम मिस्र मँ खावा ह। उ मछरियन क कउनो दाम नाहीं देइ क पड़त रहा। हम पचन क लगे ढेर क भाजी रहिन जइसे ककरियन, खरबूजा, चीव (एक किसिम क पियाज), पियाज अउ लहसुन।
{11:6} मुला अब हम ताकत खोइ चुका अही। इ मन्ना क छोड़िके खाइ बरे हम कछू नाहीं लखइ सकत ह।”
{11:7} (मन्ना धन्ना बिया क नाई रहा अउ पेड़ क गोदं क नाई देखात रहा।
{11:8} लोग ऍका बटोरत रहेन अउ तब एक पीसिके आटा बनवत रहेन। या उ पचे ऍका खूँदइ बरे चक्की बइपरतेन, ऍका बासन मँ पकउतेन या ऍकर केक बनावत रहेन। “केक” क स्वाद जैतून क तेल स पकी भइ रोटी क तरह रहा।
{11:9} हर रात क भुइँया ओस स गीली होइ जात तउ मन्ना जमीने प टपकत रहा।)
{11:10} मूसा हर एक परिवार क मनइयन क आपन-आपन तम्बू क दुआरे प खड़ा भएन सिकाइत करत सुनेस। यहोवा बहोत कोहाइ गवा। ऍहसे मूसा बहोत हलाकान भवा।
{11:11} मूसा यहोवा स पूछेस, “यहोवा! आप आपन सेवक लोगन प इ मुसीबत काहे डाया ह। मइँ का गलती किहेउँ ह? मइँ तोहका नाखुस करइ का किहे उँ ह? तू मोहे प इ सबहिं मनइयन क जिम्मेदारी काहे ओढ़ाया ह?
{11:12} तू जानत ह कि मइँ इ सबहिं मनइयन क बाप नाहीं अहउँ। तू जानत ह कि मइँ ऍनका नाहीं पइदा किहेउँ ह। मुला मोका ऍनकइ फिकिर करइ चाही जइसे धाई गदेला क कोरा मँ लइ चलत ह। तू हमका अइसा करइ क काहे मजबूर करत ह? तू मोका काहे जबरियावत ह कि मइँ ऍनका उ देस क लइ चलउँ जेका देइ क बचन ओनके पुरखन क तू दिहा ह।
{11:13} मोरे लगे इ मनइयन बरे जियादा गोस नाहीं अहइ। मुला उ पचे लगातार मोसे सिकाइत करत अहइँ। उ सबइ कहत हीं, ‘हमका खाइके गोस द्या।’
{11:14} मइँ अकेल्ला इ सब मनइयन क देख-भाल नाहीं कइ सक्ति। इ मोरे बरे भारी बोझा अहइ।
{11:15} जदि आप ओनके कस्ट क मोका देइ क काम चलावत रहइ चाहत हीं तउ आप मोका अबहिं मारि डावइँ। जदि आप मोका सेवक मानत हीं तउ अबहिं मोका मरि जाइ देइँ। तब मोर सबहिं कस्ट खतम होइ जइहीं।”
{11:16} यहोवा मूसा स कहेस, “मोरे लगे इस्राएल क सत्तर बुजुर्गन लइ आवा जउन मनइयन क अफसर अउ पुरनिया होइँ। ऍनका मिलापवाला तम्बू मँ लिआवा। हुवाँ ओनाका आपन संग खड़ा करा।
{11:17} तब मइँ आउब अउ तोहसे बात करब। अब तोह प आतिमा आइ बा। मुला मइँ ओनका भी उ आतिमा देब। तब उ पचे मनइयन क देख भाल करइ मँ मदद करिहीं। इ तरह तोहका इ मनइयन बरे अकेले बोझा नाहीं उठाइ क होइ।
{11:18} “मनइयन स कहा, भियान खातिर आपन क तइयार करा। भियान तू पचे गोस खाब्या। यहोवा सुनेस ह जबहिं तू सबइ रोया अउ चीख्या ह। यहोवा तू पचन क बातन सुनेस ह जब तू मनइयन स कहया, ‘हमका खाइ बरे गोस द्या। हम पचन क इ मिस्र मँ नीक रहा।’ तउ यहोवा अब तू पचन क गोस देइ। अउर तू पचे ओका खाब्या।
{11:19} तू पचे सिरिफ ओका एक दिन नाहीं, दुइ, पाँच, दस या बीस दिन भी खाइ सकब्या।
{11:20} तू पचे उ माँस महीना भर खाब्या। तू पचे उ गोस तब तलक खाब्या जब तलक ओसे ऊब न जाब्या। इ होइ, काहे की तू पचे यहोवा क खिलाफ सिकाइत किहा ह। यहोवा तू मनइयन मँ घूमत ह अउ तोहार जरुरत क समझत ह। मुला तू पचे ओकरे अगवा रोया, चिचियाया अउ ओराहना दिहा। तू मनइयन स कहा, ‘हम पचे आखिर मिस्र काहे छोड़ि दीन्ह?’”
{11:21} मूसा कहेस, “यहोवा! हिआँ 600,000 मनसेधू साथ चलत अहइँ। अउर तू कहत ह, ‘मइँ ओनका पूरा महीना भइ खाइके गोस देब।’
{11:22} जदि हमका सबहिं भेड़ी अउ गोरु मारइ क होइ तउ भी ऍतने बड़े तादाद मँ मनइयन क महीना भर खाइके भरपूर न होइ। अउर जदि हम समुद्दर क सारी मछरियन क धइ लेइ तउ भी ओनके बरे पूर्ति न होइ।”
{11:23} मुला यहोवा मूसा स कहेस, “यहोवा क सकती क जिन समेटा। तू देखब्या कि जदि मइँ कहत हउँ कि मइँ कछू करब तउ मइँ ओका कइ सकत हउँ।”
{11:24} एह बरे मूसा मनइयन सर् बैतयाइ बाहेर गवा। मूसा ओनका उहइ बताएस जउन यहोवा कहे रहा। तब मूसा सत्तर बुजुर्ग क बटोरेस। मूसा ओनसे पवित्तर तम्बू क चारिहुँ कइँती खड़ा होइके कहेस।
{11:25} तब यहोवा एक बादर मँ उतरा अउ उ मूसा स बैंत किहेस। आरौतमा मूसा प सवार रही। यहोवा उहइ आरौतमा क सत्तर बुजुर्गन लोगन प डाल दिहस। जब ओन सबन मँ आरौतमा आइ तउ उ पचे भविस्सबाणी करइ लागेन। मुला ओकर बाद उ पचे अइसा अउर कभी नाहीं किहस।
{11:26} सत्तर बुजुर्गन मँ स दुइ ठु, एल्दाद अउ मेदाद तम्बू मँ स बाहेर नाहीं गएन। ओनकइ नाउँ बुजुर्गन क सूची मँ रहा मुला उ पचे सिबिर मँ रहेन। मुला परम आरौतमा ओन पइ भी आइ अउ उ पचे सिबिर मँ भविस्सबानी करइ लागेन।
{11:27} एक ठु जवान दउड़ा अउ मूसा क सूचना दिहस। उ मनई कहेस, “एल्दाद अउ मेदाद सिबिर मँ भविस्सबाणी करत अहइँ।”
{11:28} नून क पत यहोसू मूसा स कहेस, “मूसा, तोहका ओनका रोकइ चाही।” (यहोसू मूसा क सहायक तब स रहा जब उ किसोर रहा।)
{11:29} मुला मूसा जवाब दिहस, “का तू मोह बरे जलन करत अहइ? मइँ चाहत हउँ कि यहोवा क सब लोग भविस्सबाणी करइ क जोग्ग होइ जाइँ। मइँ चाहत हउँ कि यहोवा आपन आरौतमा ओन सबहिं प पठवइ।”
{11:30} तब मूसा अउ इस्राएल क नेता सिबिर मँ लउटि गएन।
{i11:31} बटेरेन्‌ आइन
{11:31} तबहिं यहोवा समुद्दर कइँती स आँधी चलाएस। आँधी उ पहँटा मँ बटेरन क पठाएस। बटेरन सिबिर क चारिहुँ कइँती उड़इ लागिन। हुआँ ऍतना बटेरन रहिन कि भुइँया ढँकि गइ। भुइँया प बटेरन क तीन फुट गहरी परत जमा होइ गइ। कउनो मनई एक दिन मँ ओतनी दूर जाइ सकत रहा जौतती दूर तलक चारिहुँ कइँती बटेर रहिन।
{11:32} मनई अहदंकेन अउ बाहेर आएन। उ पचे सारा दिन अउ सारी रात बटेरन क बटोरेन। अउर फिन अगला दिन भी उ सबइ बटेरन क बटोरेन। हर मिला कम स कम साठ बुसल या ओसे जियादा बटेरन बटोरेस। तब मनइयन बटेरन क आपन सिबिर क चारिहुँ कइँती धूप मँ फइलाएन।
{11:33} मनइयन गोस खाब सुरु किहन, मुला यहोवा कोहाइ गवा। जब गोस ओनके मुँहना मँ रहा अउ ऍकरे पहिले कि मनइयन लील लेइँ यहोवा ओनका बहोत बेराम कइ दिहस। ढेर लोगन हुवँई मरि बिलाइ गएन अउर ओनका माटी दइ दीन्ह गइ।
{11:34} एह बरे मनइयन उ ठउरे क नाउँ किब्रोथ-हत्तावा राखेन। उ पचे उ ठउर क उहइ नाउँ दिहेन। इ उहइ जगह बाटइ जहाँ उ पचे मनइयन क माटी दिहेन जउ स्वाद क भोजन क गहरी इच्छा धरत रहेन।
{11:35} मनइयन किब्रोथ-हत्तावा स हंसेरोत क जात्रा किहेनन अउ हुवइँ ठहरि गएन।
{i12:1} मिरियम अउ हारून मूसा क सिकाइत करत हीं
{12:1} मरियम अउ हारून मूसा क खिलाफ बकइ लागीं। उ पचे ओकर अंगुस्तनुमाइ किहेन काहे की ओकर मेहरारु इथियोपिया क रही। उ पचे बिचारेन कि मूसा क इ नीक नाहीं कि इथियोपिया क मेहरारु स बियाह करइ।
{12:2} उ पचे आपुस मँ कहेन, “यहोवा मनइयन स बात करइ मूसा क बीच मँ डाए बा। मुला सिरिफ मूसा ही नाहीं। यहोवा हम पचन क जरिये भी कहेस ह।” यहोवा एका अनकेस।
{12:3} (मूसा एक बहोतइ विनम्र मनई रहा। उ न तु डींग हाँकत रहा अउर न सेखी बघारत रहा। उ धरती पइ के कउनो मनइयन स जियादा विनम्र रहा।)
{12:4} एह बरे यहोवा एकाएक आवा अउ मूसा, हारून अउ मिरियम स बोला। यहोवा कहेस, “तू तीनहुँ अब मिलापवाला तम्बू मँ आवा!” एह बरे मूसा, हारून अउ मिरियम तम्बू मँ गएन।
{12:5} यहोवा तम्बू क दुआर प खड़ा भवा। यहोवा हारून अउ मरियन क आपन लगे आवइ क कहेस। जब दुइनउँ ओनके निअरे आएन तउ
{12:6} परमेस्सर कहेस, “मोरउ सुना! अगर तोहरे बीच एक नबी अहइ, तउ मइँ, परमेस्सर खुद ओह पइ परगट होब या ओकर संग सपना मँ बात करब्या।
{12:7} मुला मूसा दूसर तरह क अहइ। मूसा मोर बिस्सासी दास अहइ। ओका मोरे पूरा घराना क जिम्मेदारी सोंपा गवा ह।
{12:8} जब मइँ ओसे बात करत हउँ तउ मइँ ओकरे अमन्वा समन्वा बतियात हउँ। मइँ छिपा भवा अरथ क कहतूत क ओकरे संग नाहीं बइपरत। मइँ ओका सफ साफ बातन क बतावत हउँ जउन मइँ ओसे जानइ चाहत हउँ। अउ मूसा यहोवा क सरूप क साफ साफ निहारि सकत ह। तउ काहे तू पचे मोर दास मूसा क खिलाफ बोलइ क हिम्मत किहा ह?”
{12:9} यहोवा ओन पइ कोहाइ गवा। यहोवा ओनका तजि दिहस।
{12:10} बादर तम्बू स उठा। हारून पाछे घूमा अउ मिरियम क लखेस। ओकर बदन क चाम कोढ़, सफेद बरफ क नाई होइ गइ। ओका भयानक चर्म रोग होइ गवा!
{12:11} तबहिं हारून मूसा स कहेस, “महोदय! कृपा कइके छिमा करा जउन मूरखपना क पाप हम पचे किहे अही।”
{12:12} ओकरी चमड़ी क रंग उ तरह न उड़ि जाइ देइँ जइसे मरा भवा लरिका क होत ह। (कबहुँ कबहुँ इ तरह क गदेला अधगला चमड़ी क साथ पइदा होइ जात ह।)
{12:13} एह बरे मूसा यहोवा स परार्थना किहेस, “परमेस्सर मेहरबानी कइके इ बीमारी स ओका नीक करा।”
{12:14} यहोवा मूसा क उत्तर दिहेस, “जदि ओकर बाप ओकरे चेहरा प थूक देइ तउ उ सात दिना तलक लजाई रही। एह बरे ओका सात दिना तलक सिबिर स बाहेर राखा। उ टेमॅ क पाछे इ वापस लउट सकत ह।”
{12:15} एह बरे उ पचे मिरियम क सात दिना तलक बरे बाहेर लइ गएन। तब तलक लोगन हुवाँ स नाहीं चलेन जब तलक उ फुन वापस नाहीं लाइ गइ।
{12:16} ओकरे पाछे मनइयन हसेरथ क तजेन अउ उ सबइ पारान रेगिस्तान क जात्रा किहन। मनइयन उ रेगिस्तान मँ सिबिर डाएन।
{i13:1} खुफिया कनान क गएन
{13:1} यहोवा मूसा स कहेस,
{13:2} “कछू मनइयन क कनान देस क बारे मँ गहराइ स जानइ बरे पठवा। इ उहइ देस अहइ जेका मइँ इस्राएल क मनइयन क देब। हर एक बारहु परिवार समूहन स एक नेता पठवा।”
{13:3} एह बरे मूसा यहोवा क हुकुम मानेस। उ पारान क रेगिस्तान स नेता लोगन क पठाएस।
{13:4} इ सबइ ओनकइ नाउँ अहइँ: जककूर क पूत सम्मू — रूबेन परिवार समूह स।
{13:5} होरी क पूत सापात — सिमोन क परिवार समूह स।
{13:6} योपुन्ने क पूत कालेब — यहूदा क परिवार समूह स।
{13:7} योसेप क पूत यिगास — इस्साकार क परिवार समूह स।
{13:8} नून क पूत होसे — एप्रैम क परिवार समूह स।
{13:9} रापू क पूत पलती — बिन्यामीन क परिवार समूह स।
{13:10} सोदी क पूत गद्दीएल — जबूलून क परिवार समूह स।
{13:11} सूसी क पूत गद्दी — यूसुफ क (जउन मनस्से स) परिवार समूह स।
{13:12} गमल्ली क पूत अम्मीएल — दान क परिवार समूह स।
{13:13} मीकाएल क पूत सतूर — आसेर क परिवार समूह स।
{13:14} वोप्सी क पूत नहूबी — नप्ताली परिवार समूह स।
{13:15} माकी क पूत गूएल — गाद क परिवार समूह स।
{13:16} उ नाउँ ओन मनइयन क अहइँ जेनका मूसा पहँटा क लखइ अउ जाँच करइ बरे पठाएस। (मूसा नून क पूत होसे क दूसर नाउँ स पुकारेस। मूसा ओका यहोसू कहेस।)
{13:17} मूसा जब ओनका कनान क खोज-बीन बरे पठावत रहा, तब उ कहेस, “नेगेव स होइके जा तब पहाड़ी देस मँ जाब्या
{13:18} इ लखा कि भूइयाँ कइसा अहइ अउर तब तू उ मनइ क बारे जानकारी ल्या जउन हुमाँ रहत हीं। उ पचे सक्तीवाला अहइँ या कमजोर बाटेन। उ पचे तनिक अहइँ या जियादा तदाद मँ बाटेन?
{13:19} उ पहँटा क बारे मँ जानकारी ल्या जेहमाँ उ पचे रहत हीं। का उ नीक प्रदेस अहइ या बुरा? कउने तरह क सहर मँ उ पचे रहत हीं? का उ नगरन क चहरदेवार बाटेन? क एन गाँव क देवारन नाहीं अहइ?
{13:20} प्रदेस क बारे मँ अउर जानकारी ल्या। का भुइयाँ उपज बरे नीक बाटइ या बंजर जमीन अहइ? का धरती प बृच्छ उगा बाटेन? साहसी बना अउ उ धरती स कछू फल लइ आवा।” (इ अंगूर क पहली फसल क टेम होइ।)
{13:21} तब उ पचे पहँटा क छान-बीन किहेन। उ पचे जिन नाउँ क रेगिस्तान स रहोब अउ लेबो हमात तलक गएन।
{13:22} उ पचे नेगव स होइके तब तलक जात्रा करत रहेन जब तलक उ पचे हेब्रोन नगर पहोंच गएन। (हेब्रोन मिस्र मँ सोअन नगर क बसइ क सात बरिस पहिले बना रहा।) अहीमन, सेसै अउ तल्मै हुवाँ रहत रहेन। इ सबइ अनाक क सन्तानन रहेन।
{13:23} तब उ पचे एस्कोल क घाटी मँ गएन। उ सबइ हुवाँ अंगूरे क बेल काटेन। उ साखा मँ अंगूर क गुच्छा रहा। मनइयन मँ स दुइ मनई आपन बीच एक डंडा प धइके ओका लइ आएन। उ पचे कछू अनार अउ अंजीर भी लइ आएन।
{13:24} उ ठउरे क नाउँ एस्कोल क घाटी रहा। काहेकी इ उहइ ठउर अहइ जहाँ इस्राएल क मनइयन अंगूरे क गुच्छा काटेन।
{13:25} उ मनइयन उ पहँटा क छानबीन चालीस दिन तलक किहेन। तब उ पचे सिबिर क लउटेन।
{13:26} उ पचे मूसा, हारून अउ दूसर इस्राएल क लोगन क लगे कादेस मँ लउटि गएन। इ पारान रेगिस्तान मँ रहा। तब उ पचे मूसा, हारून अउ सबहिं मनइयन क, जउन कछू लखेन, सब कछू सुनाएन। अउर उ पचे ओनका उ प्रदेस क फल क देखाएन।
{13:27} उ पचे मूसा स इ कहेन, “हम पचे उ पहँटा मँ गए जहाँ आप हमका पठएन। उ प्रदेस बहोत नीक बाटइहिआँ दूध अउ मधु क नदी बहत हीं। इ सबइ उ कछू फल अहइँ जेका हम पचे हुआँ पावा ह।
{13:28} मुला हुवाँ जउन मनइयन रहत हीं उ पचे बहोतइ सक्तीवाला अउ मजबूत बाटेन। ओनकइ सहर क मजबूती स रच्छा कीन्ह ग अहइ। हम पचे हुवाँ अनाक बंसी मनइयन क लखा।
{13:29} अमालेकी लोग नेगेव मँ रहत हीं। हित्ती, यबूसी अउ एमोरी पहाड़ी प्रदेस मँ रहत हीं। कनानी लोग समुद्दर क किनारे अउ यरदन नदिया क तीरे रहत हीं।”
{13:30} तब कालेब मूसा क नचिके मनइयन क सान्त होइके कहेस। कालेब कहेस, “हम पचन क हुवाँ जाइ चाही अउ उ प्रदेस क आपन बरे लेइ चाही। हम पचे उ प्रदेस क आसानी स लइ सकित ही।”
{13:31} मुला जउन मनई ओकरे संग गवा उ बोला, “हम पचे उ मनइयन क खिलाफ नाहीं लड़ि सकित। उ पचे हम लोगन स जियादा सक्तीसाली अहइँ।”
{13:32} अउर उ मनइयन सबहिं इस्राएली लोगन स कहेन कि उ पहँटा क लोगन क हरावइ बरे उ पचे जियादा ताकतवर नाहीं रहेन। उ पचे कहेन, “जउने पहँटा क हम पचे लखा उ ताकतवर मनइयन स भरा बाटइ। उ पचे ऍतना जियादा सक्तीवाला अहइँ कि जउन कउनो मनई हुवाँ जाइ ओका आसनी स हराइ सकत हीं।
{13:33} हम सबइ हुवाँ देत्य नेपीलियन लोगन क लखा। (अनाक सन्तानन नपीली लोगन मँ स अहइ।) उ पचे हम पचन क लखेन जइसे हम पचे टिड्डा रहेन। हाँ हम पचे झींगुर क नाईं ओनकइ बरे रहे।”
{i14:1} लोग फुन सिकाइत करत हीं
{14:1} उ रात सिबिर क सब मनइयन जोर स रोउब सुरु किहन।
{14:2} इस्राएल क सबहिं लोग हारून अउ मूसा क खिलाफ फुन सिकाइत किहन। सब मनइयन एक संग आएन अउ मूसा अउ हारून स कहेन, “हम पचन क मिस्र या रेगिस्तान मँ मरि जाइ चाही रहा। आपन इ नवा देस मँ तरिवारि स मरि जाइ क बजाय इ बहोतइ नीक भवा होत।
{14:3} का यहोवा हम पनच क इ नवा प्रदेस मँ मरइ बरे लइ आएन? हमरी मेहररुअन अउ हमरे गदेलन क हम पचन स छीन लइ लीन्ह जाइ अउ हम तरिवारे स मारि डावा जाब। इ हम पचन बरे नीक होइ कि हम पचे मिस्र क लउटि जाइ।”
{14:4} तब मनइयन एक दूसर स कहेन, “हम पचन क दूसर नेता चुनइ चाही अउ मिस्र लउटि चलइ चाही।”
{14:5} मूसा अउ हारून हुवाँ बटुरा भवा सारे इस्राएली मनइयन क समन्वा भुइयाँ प गिरि गएन।
{14:6} अउर उ दुइनउँ मनई जउन नवा पहँटा का छानबीन करइ बरे गए रहेन आपन ओढ़ना क सोक परगट करइ बरे फाड़ दिहस। (उ पचे दुइनउँ नून क पूत यहोसू अउ यपुन्ने क पूत कालेब रहेन।)
{14:7} इ दुइनउँ हुवाँ बटुरा भए इस्राएलियन स कहेन, “जउने पहँटा क हम पचे लखे अही, उ बहोतइ नीक बाटइ।
{14:8} अउर जदि यहोवा हम पचन स खुस अहइ तउ उ हम पचन क उ पहँटा मँ लइ चली। उ पहँटा नीक अउ उपजाउ अहइ, अइसा बाटइ जइसन हुवाँ दूध अउ मधु क नदी बहत होइँ। अउर यहोवा उ पहँटा क हम पचन क देइ बरे आपन सक्ती क बइपरी।
{14:9} मुला हम पचन क यहोवा क खिलाफ नाहीं जाइ चाही। हम पचन क उ पहँटा क लोगन स नाहीं सिबिरइ चाही। हम पचे ओनका आसानी स हराइ देब। ओनके लगे कछू सुरच्छा नाहीं अहइ, ओनका सुरच्छित राखइ बरे ओनके लगे कछू नाहीं अहइ। मुला हम पचन क संग यहोवा अहइ। एह बरे इ मनइयन स जिन सिबिरअ।”
{14:10} तब इस्राएल क सबहिं लोग यहोसू अउ कालेब क पाथर मारि देइ क बात करइ लागेन। मुला यहोवा क तेज मिलापवाला तम्बू प आवा। इस्राएल क सबहिं लोग ऍका लखि सकत रहेन।
{14:11} यहोवा मूसा स कहेस, “इ पचे इ तरह मोका घिना स लखत रइहीं? उ पचे परगट करत रहेन कि उ पचे मोह पइ बिस्सास नाहीं करतेन। उ सबइ परगट करत हीं कि ओनकइ मोहे प बिस्सास नाहीं अहइ अउर उ पचे देखॉवत हीं कि उ पचे मोरी सक्ती प बिस्सास नाहीं करतेन। उ सबइ मोहे प बिस्सास करइ स तब भी मना कइ देत हीं जबहि मइँ ओनका बहोत स सक्तिसाली संकेत दिहेउँ ह। मइँ ओनके बीच कइ बड़की चीजन किहेउँ ह।
{14:12} मइँ ओनका नास एक महामारी स करब अउ मइँ ओका बेदखल कइ देब, अउ तोहार प्रयोग दूसर रास्ट्र बनवइ बरे करब। अउर तोहार रास्ट्र इ सब लोग स बड़ा अउ जियादा ताकतवर होइ।”
{14:13} तब मूसा यहोवा स कहेस, “जदि आप अइसा करत हीं तउ मिस्र मँ लोग इ सुनिहीं कि आपन सबहिं मनइयन क मारि डाएन। आप आपन बड़की सक्ती स प्रयोग ओन मनइयन क मिस्र स बाहेर लइ आवइ मँ किहन।
{14:14} अउर मिस्र क लोग इ भूइँया (कनान) मँ रहइवालन स तोहार महान सक्ती क बारे मँ कइहीं। हे यहोवा! उ पचे पहिले स सुनि लिहेन कि। तू ऍन लोगन (इस्राएलियन) क परमेस्सर अहइ। उ पचे सबइ जानत ह कि तू प्रत्येच्छ रूप स आपन लोगन क समन्वा परगट भवा। उ पचे तोहरे बादर क बारे मँ जानत ह जउन उ पचन्क ऊपर ठहरत ह। तू उ बादर क प्रयोग दिन मँ ओन लोगन क राह दिखावइ बरे किहा अउर राति मँ उ बादर लोगन क राह दिखावइ बरे आगी मँ बदल जात रहा।
{14:15} एह बरे आप क अब मनइयन क मारइ नाहीं चाही। जदि आप ओनका मारत हीं तउ सबहिं रास्ट्र, जउन आपक सक्ती क बारे मँ सुनि चुका अहइँ, कइहीं,
{14:16} ‘यहोवा इ मनइयन क उ पहँटा मँ लइ जाइ मँ समर्थ नाहीं रहेन जउने पहँटा क उ पचे ओनका देइ क बचन दिहे रहेन। एह बरे यहोवा ओनका मरु भूमि मँ मारि दिहन।’
{14:17} “एह बरे सुआमी आपन सामर्थ देखावा! देखावा वइसा ही जइसा देखॉवइ क कहे रह्या!
{14:18} तू कहे रहा, ‘यहोवा कोहाइ मँ धीरा करत हीं। यहोवा पिरेम स भरपूर अहइँ। यहोवा पाप क छिमा करत हीं अउर ओन मनइयन क छिमा करत हीं जउन ओनके खिलाफ भी होइ जात हीं। मुला यहोवा ओन मनइयन क जरुर सजा देइहीं जउन अपराधी अहइँ। यहोवा पूत, पूतन अउ ओकर पूतहू क भी सजा देत हीं।’
{14:19} एह बरे इ मनइयन क आपन बड़का पिरेम देखावा। ओनके पाप क छिमा करा। ओनका उहइ तरह छिमा करा जइसा तू मिस्र छोड़इ क टेमॅ स अब तलक छिमा करत आवत ह।”
{14:20} यहोवा उत्तर दिहस, “मइँ मनइयन क तोहरे कहे क मुताबिक छिमा कइ दीन्ह ह।
{14:21} मुला मइँ तोहसे फुरइ कहत हउँ काहे की मइँ जब तलक रहबूँ अउ मोर महिमा इ धरती प फइली अहइ। एह बरे मइँ तोहका इ बचन देत हउँ।
{14:22} उ मनइयन मँ स कउनो भी मनई जेका मइँ मिस्र स बाहेर लइ आएउँ, उ पचे कनान क भूइँया क कबहुँ नाहीं क लखिहीं। उ मनइयन मिस्र मँ मोर तेज अउ मोर संकेत क लखेन ह। अउर उ मनइयन उ महान कारज क निहारेन ह जउन मइँ रेगिस्तान मँ कीन्ह ह। मुला उ पचे मोर आग्या क नाहीं मानेन अउर दसहु बार मोर परीच्छा किहेन ह।
{14:23} मइँ ओनके पुरखन क बचन दिहेउँ ह। मइँ प्रण किहेउँ रहा कि ओनका एक बड़का देस देब। मुला ओहमा स कउनो मनई जउन मोरे खिलाफ होइ चुका ह उ देस मँ घुस न पाइ।
{14:24} मुला मोर सेवक कालेब एनॅ स अलग रहा। उ पूरी तरह मोर बात मानत रहा। एह बरे मइँ ओका उ देस मँ लइ जब जेका उ पहिले लखेस ह। अउ ओकर सन्तानन भी उ पहँटा क उत्तराधिकार होइ जाब।
{14:25} अमालेकियन अउ कनानी लोग घाटी मँ रहत अहइँ। भियान इ जगहिया क तज़ा अउ रेगिस्तान कइँती लउटि जा। लाल सागर स होइके जा।”
{i14:26} यहोवा मनइयन क सजा देत हीं
{14:26} यहोवा मूसा अउ हारून स कहेस,
{14:27} “इ पचे कब तलक मोरे खिलाफ सिकाइत करत रइहीं? मइँ इ मनइयन क ओराहना अउ पीरा क सुन चुकेउँ ह।
{14:28} एह बरे एनसे कहा, ‘यहोवा कहत ह उ फुरइ ही सबहि काम करी जेकरे बारे मँ तू पचे सिकाइत किहा ह।
{14:29} तू मनइयन क इ सब होइ। तू मनइयन क देह इ रेगिस्तान मँ मरा भवा गिरिहीं। हर एक मनई जउन बीस बरिस या जियादा उमर क रहा। हमार मनइयन क निअंबर क रूप मँ गना गवा। अउर तू पचन मँ स हर कउनो मोरे यानी परमेस्सर क खिलाफ सिकाइत किहस। एह बरे तू मनइयन मँ स हर एक रेगिस्तान मँ मरी।
{14:30} तू पचन मँ स कउनो भी कबहुँ उ देस मँ नाहीं घुसी जेका मइँ तोहका देइ क बचन दिहेउँ ह। सिरिफ युपुन्ने क पूत कालेब अउ नून क पूत यहोसू उ देस मँ प्रवेस करिहीं।
{14:31} तू पचे सिबिरइ गए रह्या अउ तू पचे ओराहना दिहा कि उ नवा देस मँ तोहार दुस्मनन तोहरे गदेलन क तोहसे छिनि लेइहीं। मुला मइँ तोहसे कहत हउँ कि मइँ ओन गदेलन क देस मँ लइ जाब। उ पचे उ चीजन क भोग करिहीं जेनकइ भोग तू अंगीकार नाहीं किहा।
{14:32} जहाँ तलक तू पचन क बात बा, तू पचे इ रेगिस्ताने मँ मरि बिलाइ जाब्या।
{14:33} “‘तोहार बेटवन हिआँ रेगिस्तान मँ चालीस बरिस तलक गड़ेरिया क रूप मँ आपन जिन्नगी बिताइ। उ पचे तोहार अबिस्सासी क कारण कस्ट झेलब। उ पचे इ रेगिस्तान मँ तब तलक कस्ट झेलिहीं जब तलक तू सबहिं मरि नाहीं जाब्या।
{14:34} तू पचे आपन पाप बरे चालीस बरिस तलक कस्ट झेलब्या। (तू पचे इ देस क छानबीन मँ चालीस दिन लगाया। ओकरे हर दिन बरे एक बरिस होइ।) तू पचे जनब्या कि हमार तू पचन क खिलाफ होब केतँना खतरनाक अहइ।’
{14:35} “‘मइँ यहोवा अहउँ अउर मइँ इ घोसना करत हउँ। अउर मइँ बचन देत हउँ कि मइँ इ सबहिं बुरे मनइयन बरे इ करब। इ पचे मोरे खिलाफ एक संग आएन। एह बरे उ सबइ इ रेगिस्तान मँ मरिहीं।’”
{14:36} जउन मनइयन क मूसा नवा प्रदेस क छान-बीन करइ पठाएस ह उ पचे अइसा रहेन जउन लउटि आएन अउर सबहिं इस्राएलियन मँ सिकाइत करत भए सँचर गएन। उ मनइयन कहेन कि मनई उ प्रदेस मँ प्रवेस करइ खातिर जियादा बरिआर नाहीं रहेन।
{14:37} उ मनइयन उ भूइयाँ क बारे मँ बुरी खबर लइहीं। एह बरे यहोवा एक बेरामी पइदा कइके ओन सबहिं क मरि बिलाइ जाइ दिहस।
{14:38} मुला नून क पूत यहोसू अउ युपुन्ने क पूत कालेब ओन मनइयन मँ रहेन जेनका देस क छानबीन करइ पठवा गवा रहा। अउर यहोवा ओन दुइनउँ मनइयन क बचाएस। ओनका उ बेरामी नाहीं भइ जउन दूसर मनइयन क मारि डाएस।
{i14:39} मनइयन कनान मँ जाइके जतन करत हीं।
{14:39} मूसा इ सबइ बातन इस्राएल क मनइयन स कहेस। लोग बहोत जियादा दुखी भएन।
{14:40} दूसर दिन बहोतइ तड़के मनइयन ऊँचा पहाड़ी पहँटा कइँती बढ़ब सुरु किहेन। मनइयन कहेन, “हम पचे पाप किहे अहेन। हम पचन क दुःख अहइ कि हम पचे यहोवा प बिस्सास नाहीं किहेन ह। हम पचे उ ठउरे प जाब जेका यहोवा देइ क बचन दिहे अहइ।”
{14:41} मुला मूसा कहेस, “तू पचे यहोवा क हुकुम क काहे नाहीं मानत अहा? तू पचे कामयाब न होइ सकब्या।
{14:42} उ देस मँ जिन जा। यहोवा तू पचन क संग नाहीं अहइ। तू पचे आसनी स आपन दुस्मनन स हारि जाब्या।
{14:43} अमालेकी अउ कनानी लोग हुवाँ तोहरे खिलाफ लड़ीहीं। तू पचे यहोवा स खिलाफत किहा ह। एह बरे उ तोहरे संग न होइ जब तू पचे ओनसे लड़ब्या। अउर तू सबहिं लड़ाइ मँ मारा जाब्या।”
{14:44} मुला मनइयन मूसा प बिस्सास नाहीं किहेन। उ पचे ऊँची पहाड़ी कइँती गएन। मुला मूसा अउ यहोवा क करार क सन्दूख मनइयन क संग नाहीं गएन।
{14:45} तब अमालेकी अउ कनानी लोग जउन पहाड़ी देस मँ रहत रहेन, आएन अउ उ पचे इस्राएलियन प हमला बोलि दिहन। अमालेकी अउ कनानी लोग ओनका आसानी स हराइ दिहन अउ होर्मा तलक ओनका खदेरेन।
{i15:1} बलि क नेमॅ
{15:1} यहोवा मूसा स कहेस,
{15:2} “इस्राएल क मनइयन स बात करा अउ ओनसे कहा: मइँ तू पचन क इ धरती घर क रूप मँ देत अहउँ। जब तू उ देस मँ घुसब्या,
{15:3} जब तू परमेस्सर क होमबलि चाहे उ गइयन, भेड़िन अउ बोकरियन होइ क होमबलि क रूप मँ बलि क रूप मँ, मनौती भेंट क रूप मँ, बचनबलि क रूप मँ, मेलबलि क रूप मँ या खास पवित्तर क रूप मँ चढ़ाउब्या तउ इ परमेस्सर बरे एक सुहावना सुगन्धित अहइ।
{15:4} “अउर उ टेमॅ जउन आपन भेंट लइ आइ ओका यहोवा क अन्नबलि देइ क होइ। इ अन्नबलि एक चौथाई हीन जइतून क तेले मँ सनी भइ एपा क दसवाँ हींसा बढ़िया आटा क होइ।
{15:5} हर दाई जब तू एक ठु मेमना होमबलि क रूप मँ या बलिदान क रूप मँ द्या तउ तोहका एक चौथाई हीन दाखरस पयेबलि क रूप मँ तइयार करइ चाही।
{15:6} “हर समइ जब तू भेड़ा क भेंट करइहीं तउ तोहका अन्नबलि क रूप मँ एक तिहाई हीन जइतून क तेले मँ सनी भइ एपा क दुइ दसवाँ हींसा बढ़िया आटा क जरूर भेंट करइ चाही।
{15:7} अउर तोहका एक तिहाई हीन पेयबलि जरूर चढ़ावइ चाही। एनका परमेस्सर क भेंट करा। इ परमेस्सर बरे सुहावना सुगन्ध अहइ।
{15:8} “होमबलि, मेलबलि या कउनो मन्नत बरे यहोवा क एक भेंट क रूप मँ एक बछवा तइयार कइ सकत ह।
{15:9} एह बरे तोहका बर्धा क संग अन्नबलि भी लइ आवइ चाही। अन्नबलि आधा हीन जइतून क तेले स सनी भइ एपा क तीन दसवाँ हींसा बढ़िया आटा क होइ चाही।
{15:10} आधा हीन दाखरस भी पयेबलि क रूप मँ लइ आवा। आगी मँ बारी गइ इ भेंट परमेस्सर बरे महकउआ सुगन्ध अहइ।
{15:11} हर एक बछवा या भेड़ा या मेमना या बोकरी क बच्चा, जेका तू यहोवा क भेंट करा, उहइ तरह तइयार करइ चाही।
{15:12} जनावरन क गनती क अनुसार तू परमेस्सर क भेंट करा, हर एक एकहीं तरीका स तइयार करा।
{15:13} “एह बरे इ तरीका स हर एक इस्राएली क होमबलि देइ चाही जेकर गंध परमेस्सर क प्रसन्न करी।
{15:14} तोहरे बीच बिदेसी रहब। अगर उ पचे होमबलि देइ चाहत हीं तउ ओनका वइसे ही देइ चाही जइसे तू करत ह। ताकि इ परमेस्सर बरे सुहावना सुगन्ध होइ।
{15:15} उहइ नेमॅ हर एक इस्राएली बरे होइ चाही अउ तोहरे बीच बसइया बिदेसी बरे भी होइ। इ नेमॅ हमेसा लागू रही। तू अउ तोहरे बीच बसइया मनइयन यहोवा क समन्वा बराबर होइहीं।
{15:16} ऍकर अरथ अहइ कि तू सबन क एक ही कनून अउ नेमॅ क मानइ चाही। उ सबइ कनून अउ नेमॅ इस्राएल क परिवार मँ पइदा भए तोहरे अउ जउन तोहरे बीच रहत ही, ओनके बरे अहइ।”
{15:17} यहोवा मूसा स कहेस,
{15:18} “इस्राएल क लोगन स इ कहा: मइँ तोहका दूसर देस मँ लइ जात हउँ।
{15:19} जब तू उ भोजन करब्या जउन उ पहँटा मँ पइदा होइ तउ भोजन क कछू हींसा यहोवा क भेंट क रूप मँ द्या।
{15:20} तू अनाजे क बटोरब्या अउ ऍका आटा क रूप मँ पिसब्या। तू आटा क रोटी बनवइ बरे गुँधब्या। तू पहिला गुँधा भाव आटा स बना रोटी परमेस्सर क अर्पित करब्या। उ अइसा अन्नबलि होइ जउन खरिहान स आवत ह।
{15:21} इ नेमॅ सदा बरे बा। एकर अरथ अहइ कि जउन अन्न क तू आटा क रूप मँ गूँधत ह ओकर पहिली रोटी यहोवा क देइ चाही।
{15:22} “अगर तू यहोवा क जरिये मूसा की दीन्ह गवा आदेस मँ स कउनो क मानव भूलि जा तउ तू का करब्या़? मूसा क जरिये दीन्ह गए यहोवा क इ हुकुम अहइँ।
{15:23} इ आदेस उहइ दिन स सुरु होइ ग रहेन जउने दिन यहोवा ऍनका तोहका दिहेस ह। अउर इ आदेस भविस्स मँ भी लागू रइहीं।
{15:24} जदि समूदाय अनजाने मँ कि उ पचे पाप करत हीं तउ सब जने मिलिके एक होमबलि बर्धा क परमेस्सर क चढ़ावइँ। इ परमेस्सर बरे सुहावना सुगन्धि अहइ। बर्धा क बलि क संग परमेस्सर क हिदायत क अनुसार अन्नबलि अउर पयेबलि चढ़ा। तोहका एक ठु बोकरा भी पापबलि क रूप मँ देइ चाही।
{15:25} “याजक क लोगन क पाप स सुद्धि बरे ओकर प्रायस्चित करइ चाही। उ इस्राएल क सब लोगन बरे अइसा करी। लोगन इ नाहीं जाने रहेन कि उ सबइ पाप करत बाटेन। मुला जब उ पचे इ जानेन तब उ पचे होमबलि अउ पापबलि लेइ बरे आएन। इ तरह मनइयन ओकर गलती बरे छिमा पाइ हीं।
{15:26} इस्राएल क सब मनइयन अउ ओनके बीच रहइवाला सब लोग छिमा कइ दीन्ह जइहीं। उ पचे एह बरे छिमा कइ दीन्ह जइहीं कि उ सबइ नाहीं जानतेन कि उ पचे बुरा करत बाटेन।
{15:27} “मुला एक ठू मनई बिना इरादे स पाप करत ह तउ ओका एक बरिस एक ठु मादा बोकरी पापबलि क रूप मँ आपन पाप बरे लावइ चाही।
{15:28} याजक यहोवा क समन्वा पाप बरे जउन उ मनइ गलती स किहेस ह प्रायस्चित करी अउ उ मनई छिमा पाइँ।
{15:29} इ हर मनई बरे कनून अहइ जउन पाप करत ह, मुला जानत नाहीं कि बुरा किहेस ह। इहइ कनून इस्राएल क परिवार मँ पइदा भए मनइयन बरे अहइ या दूसर मनइयन बरे जउन तोहरे बीच रहत हीं।
{15:30} “मुला कउनो मनई जउन पाप करत ह अउ जानत ह कि उ बुरा करत ह। उ मनई क आपन लोगन स अलग पठइ देइ चाही। इ इस्राएल क परिवार मँ जन्मा मनई अउ कउनो भी दूसर मनई बरे, जउन तोहरे बीच रहत ह, एक समान बाटइ।
{15:31} उ मनई यहोवा क हुकुम क खिलाफ गवा अहइ। उ यहोवा क हुकुम क तिस्सकार करइ। उ मनई क तोहरे दले स अलगाइ दीन्ह जाइ चाही। उ मनई अपराधी ही रही अउ सजा भोगी।”
{i15:32} एक ठु मनई अराम क दिन काम करत ह।
{15:32} इ टेमॅ इस्राएल क मनई अबहिं रेगिस्तान मँ रहेन। अइसा भवा कि एक मनई क बारइ बरे कछू काठ मिला। एह बरे उ मनई लकड़ी बटोरत रहा मुला उ सबित क दिन रहा। कछू दूसर मनई ओका इ करत लखेन।
{15:33} जउन मनई ओका लकड़ी बटोरत करत देखेन। उ पचे ओका मूसा अउ हारून क लगे लइ आएन। अउर सबहिं लोग चारिहुँ कइँती बठुर गएन।
{15:34} उ पचे उ मनई क हुवाँ राखेन काहे की उ पचे नाहीं जानत रहेन कि ओकर संग का करइ चाहीं।
{15:35} तब यहोवा मूसा स कहेस, “इ मनई क मरि जाइ चाही। पूरा धामिर्क सभा क ओका सिबिर स बाहेर लइ जाइ चाही अउर ओका पाथर स मार डावइ चाही।”
{15:36} एह बरे सबइ लोगन ओका सिबिर स बाहेर लइ गएन। उ ओका तब तलक पाथर मारेन जब तलक उ मरि नाहीं गवा। उ पचे इ वइसा ही किहेन जइसा मूसा क यहोवा हुकुम दिहे रहा।
{i15:37} परमेस्सर नेमॅ क सुमिरइ मँ मनइयन क मदद करत ह
{15:37} यहोवा मूसा स कहेस,
{15:38} “इस्राएल क लोगन स बतियाअ अउ ओनसे इ कहा, ‘मइँ तू सबन क आपन हुकुम क सुमिरइ क देब। धागा क कइउ खण्ड क एक साथ बाँधा अउ ओनका आपन बस्तर क कोना प धइ द्या। एक ठु नीला रंग क डोरा हर एक अइसे गुच्छा मँ नावा। अब ऍका तू पहिरब्या अउ भविस्स क सबहिं दिनन मँ पहिरब्या।
{15:39} तू पचे इ गुच्छन क लखत रहब्या अउ यहोवा जउन हुकुम तोहका दिहे अहइ ओका सुमरत रहब्या। तब तू हुकुम क मनब्या। तू पचे हुकुम क न बिसरब्या। अउर आपन आँखिन अउ जरुरत स बस मँ आइके कउनो पाप न करब्या।
{15:40} तू हमरे सब हुकुम मानइ क सुमिरब्या। अउर तोहका तोहार परमेस्सर क अपर्ण कीन्ह जाइहीं।’
{15:41} मइँ तोहार परमेस्सर यहोवा अहउँ। उ मइँ अहउँ जउन तोहका मिस्र स बाहेर लइ आएउँ ह। मइँ इ किहेउँ ह। एह बरे मइँ तोहार परमेस्सर रहब। मइँ तोहार परमेस्सर यहोवा अहउँ।”
{i16:1} कोरह, दातान अउ अबीराम मूसा क खिलाफ होइ जात हीं
{16:1} कोरह, दातान, अबीराम अउ ओनॅ मूसा क खिलाफ होइ गएन। (कोरह यिसहार क पूत रहा। यिसहार कहात क पूत रहा। कहात लेवी क पूत रहा। एलीआब क पूत दातान अउ अबीराम भाई रहेन। अउर ओनॅ पेलेत क पूत रहा। दातान, अबीराम अउ ओन रूबेन क सन्तानन रहेन।)
{16:2} इ चार मनइयन इस्राएल क 250 मनइयन क एक संग बटोरेन अउर इ पचे मूसा क खिलाफ आएन। इ पचे नेता रहेन अउ जउन इस्राएलियन क जरिये चुना ग रहेन। सब मनइयन ओनका जानत रहेन।
{16:3} उ पचे एक ठु गुट क रूप मँ मूसा अउ हारून क खिलाफ बात करइ बरे आएन। इ मनइयन मूसा अउ हारून स कहेन, “हम लोगन क काबू करइ बन्द करा। इस्राएल क सब मनई पवित्तर अहइँ। यहोवा ओनके संग अहइ। तू सबइ अपने आप क काहे परमेस्सर क (दूसर) मनइयन स जियादा महत्वपूर्ण मानत बाट्या?”
{16:4} जइसेन मूसा इ बात सुनेस तउ उ मुँहे क बले गिर गवा।
{16:5} तब मूसा कोरह अउ ओकरे मनवइयन स कहेस, “काल्ह भिन्सारे यहोवा देखॅइहीं कि कउन मनई फुरइ ओकर बाटइ। यहोवा देखइहीं कि कउन मनई फुरइ पवित्तर अहइ। अउर यहोवा ओका आपन निअरे लइ जइहीं। यहोवा उ मनई क चुनी अउ ओका आपन निचके लइ जाइ।
{16:6} एह बरे कोरह, तोहका अउ तोहरे सबहिं मनवइयन क इ करइ चाही।
{16:7} भियान कउनो खास अगियारी क गोरसी मँ आगी अउ धूप धरा अउ उ गोरसी क यहोवा क अगवा लिआंवा। यहोवा उहइ मनई क चुनिहीं जउन फुरइ पवित्तर होइ। लेवी क पूतन रूका! तू का करइ क कोसिस करत अहा।”
{16:8} मूसा कोरह स इ भी कहेस, “लेवी बंसी लोगो! मोरहु सुना।
{16:9} तू पचन क खुस होइ चाही कि इस्राएल क परमेस्सर तोहका चुनेस ह अउ खास बनएस ह। तू पचे बाकी इस्राएलियन स अलग अहा। यहोवा तोहका आपन लगे बोलाएस ह कि तू यहोवा क आराधना मँ इस्राएल क मनइयन क खास मदद बरे यहोवा क पवित्तर तम्बू मँ खास काम कइ सका। का इ तोहका बरे काफी नाहीं बा?
{16:10} यहोवा तोहका अउ लेवी बंस क मनइयन क आपन निचके लइ आवा ह। मुला अब तू याजकन बनइ चाहत बाट्या।
{16:11} तू अउ तोहार मनवइयन एक अउट ग अहा अउ यहोवा क खिलाफ आवा अहा! का हारून कउनो बुरा किहे अहइ? नाही! तउ ओकरे खिलाफ काहे ओराहना देत अहा?”
{16:12} तब मूसा एलीआब क पूत दातान अउ अबीराम क बोलाएस। मुला दुइनउँ मनइयन कहेन, “हम पचे न आउब।
{16:13} तू हमका उ देस स निकारि लिआया ह जउन धनवाद रहा। जहाँ दूध अउ सहद क धारा बहत रहिन। तू हम पचन क हिआँ रेगिस्तान मँ मारइ बरे लिआया ह। का अब तू अपने आप क हम पइ राजकुमार बनबू चाहत अहइ?
{16:14} हम पचे तोहार पाछा काहे करी? तू हम पचन क नवा देस मँ नाहीं लइ आया ह-जउन भरपूर अहइ जहाँ दूध अउ सहद की नदी बहत रहत हीं। तू हम पचन क उ देस नहीं दिए रहा जेका देइ क परमेस्सर बचन दिहे रहा। तू हम पचन क खेत या अंगूर क बगिया नाहीं दिहे रहा। का तू इ लोगन क आँखन क अंधा करब्या? नाहीं, हम पचे तोहार लगे न आउब।”
{16:15} एह बरे मूसा बहोतइ कोहाइ गवा। उ यहोवा स कहेस, “ऍनकइ भेंट जिन ल्या। मइँ ऍनसे कछू नाहीं लीन्ह-एक गदहा तलक नाहीं। मइँ इ मनइयन मँ स कउनो क बुरा नाहीं कीन्ह।”
{16:16} तब मूसा कोरह स कहेस, “तोहका अउ तोहरे मनवइयन क भियान यहोवा क समन्वा खड़ा होइ चाही। अउर हारून तोहरे संग यहोवा क समन्वा खड़ा होइ।
{16:17} तू सबन मँ स हर कउनो क एक ठु आग-दान रखइ चाही अउर ओहमा आगी अउ धूप होइ चाही अउर एका यहोवा क समन्वा चढ़ावइ चाही। इ सारी आगी क गोरसी 250 नेता लोगन क होइ चाही। तोहका अउर हारून क आपन गोरसी क संग हुवाँ रहइ चाही।”
{16:18} तउ हर एक मनई एक-एक ठु आगी क गोरसी लिहेस अउ ओहमाँ सुलगन धूप धरेस। तब उ पचे मिलापवाला तम्बू क दुआरे खड़ा भएन। मूसा अउ हारून भी हुवाँ खड़ा भएन।
{16:19} कोरह आपन सबहिं लोगन क एक संग मिलापवाला तम्बू क दुआरे बटोरेस। तब यहोवा मोजूदगी सबइ जमा लोगन क दुआरा लखइ जाइ।
{16:20} यहोवा मूसा अउ हारून स कहेस,
{16:21} “इ मनइयन स दूर हटा। मइँ अब ओनकर नास करइ चाहत हउँ।”
{16:22} मुला मूसा अउ हारून भुइयाँ प निहुरेन अउ चिचियानेन, “परमेस्सर! तू जानत ह कि मनइयन क सोचत हीं। तू सब प्राणी क आतिमा क परमेस्सर। का एक मनई क पाप क कारण सारा किरोध मण्डली प होइ। एक मनई फुरइ पाप किहे अहइ।”
{16:23} तब यहोवा मूसा स कहेस,
{16:24} “मनइयन स कहा कि उ पचे कोरह, दातान अउ अबीराम क सिबिर स दूर हटि जाइँ।”
{16:25} मूसा खड़ा भवा अउ दातान अउर अबीराम क लगे गवा। इस्राएल क सबहिं बुजुर्गन ओकरे पाछे चलेन।
{16:26} मूसा धामिर्क सभा स कहेस, “इ बुरा लोगन तम्बू स दूरि हटि जा। ऍनकइ चीज क जिन छुआ। जदि तू पचे छूब्या तउ ऍनके पापन क कारण बिलाइ जाब्या।”
{16:27} एह बरे मनइयन कोरह, दातान अउ अबीराम क तम्बू स दूर परानेन। दातान अउ अबीराम आपन तम्बू क बाहेर आपन मेहरारु, लरिकन अउ गदेलन क संग खड़ा रहेन।
{16:28} तब मूसा कहेस, “मइँ तोहका परमान देब कि यहोवा मोका ओन चीजन क करइ क पठए बाटइ जउन मइँ तोहका केहउँ ह। मइँ देखाउब कि उ सबइ मोर बिचार नाहीं रहेन।
{16:29} इ मनइयन हिआँ मरिहीं। मुला इ पचे साधारन रीति स मरत ह जउने तरह आदमी हमेसा मरत ह तउ इ परगट होइ कि यहोवा फुरे मोका नाहीं पठाएस।
{16:30} मुला जदि यहोवा ऍनका दूसर रीति स मरइ देत ह तउ तू पचे जनब्या कि इ मनइयन सचमुच यहोवा क खिलाफ पाप किहे अहइँ। इहइ प्रमाण बाटइ: भुइयाँ फाटि जाइ अउ इ मनइयन क डकार जाइ। उ सबइ आपन कब्रन मँ जिअत जइहीं। अउर ऍनकइ हर चीज ऍनके संग जाइ।”
{16:31} तब मूसा इ बातन क कहब खतम किहेस। मनइयन क गोड़े क तरे जमीन फाटि गइ।
{16:32} इ अइसा रहा कि मान ल्या धरती आपन मुँह बाएस अउ ऍनका खाइ लिहस अउ ओनके सारा परिवार अउ कोरह क सबहिं मनइयन अउ ओनकइ सब चीजन धरती मँ चली गइन।
{16:33} उ पचे जिअत भ कब्र मँ चला गएन। ओनकइ हर एक चीज ओनके संग गइ। तब धरती ओनके ऊपर बन्द होइ गइ। उ पचे मर बिलाइ गएन अउ उ सबइ सभा स लोप हो गएन।
{16:34} इस्राएल क मनइयन नास कीन्ह जात मनइयन क रोउब चिचियाब सुनेन। एह बरे उ सबइ चारिहुँ कइँती दौड़ेन अउ कहइ लागेन, “धरती हम लोगन क लील जाइ।”
{16:35} तब्बइ यहोवा स आगी आइ अउ 250 मनइयन क, जउन धूप भेंट करत रहेन, माटी मँ मिलाइ दिहस।
{16:36} यहोवा मूसा स कहेस,
{16:37} “याजक हारून क पूत एलीआज़ार स कहा कि उ आगी क गोरसी क बटोरइ। सिबिर स दूर क पहँटा मँ ओस कोइला अउ राखी क छितरावइ क कहा। इ मनइयन मोरे खिलाफ पाप किहेन ह अउर ओनकइ पाप क दाम जिन्नगी खतम होइ गइ। मुला धूप क गोरसी
{16:38} अबहुँ पवित्तर बाटइ। इ गोरसियन पवित्तर अहइँ काहे की उ पचे यहोवा क दिहन ह। धूप गोरसी क पीटि पीटि के पत्तर मँ बदलि द्या। तब इ धातु क पत्तर क उपयोग वेदी क ढाँपि बरे करा। इ पत्तरन इस्राएल क लोगन बरे चिताउनी क रूप मँ रहइ द्या।”
{16:39} तब याजक एलीआज़ार काँसा क उ सबइ तसला बटोरेस जेनका उ पचे लइ आए रहेन। उ सबइ मनई जरि गएन, मुला बासन तब भी हुवाँ रहेन। तब एलीआज़ार कछू मनइयन क बासन क धातु क चपटी पीटइ क कहेस। तब उ धातु क चपटी चादर क वेदी प धरेस।
{16:40} उ ऍका वइसेन ही किहेस जइसा यहोवा मूसा क जरिये हुकुम दीन्ह ग रहा। इ चीन्हा रहा कि जेकाँ इस्राएल क लोग सुमिर सकइँ कि सिरिफ हारून क परिवार क मनई क यहोवा क समन्वा सुगन्धि देइ क अधिकार बाटइ। जदि कउनो दूसर मनई परमेस्सर क समन्वा सुगन्धि बारत ह तउ उ मनई कोरह अउ ओकर मनवइयन क तरह होइ जाइ।
{i16:41} हारून मनइयन क रच्छा करत ह
{16:41} अगले दिन इस्राएल क मनइयन मूसा अउ हारून क खिलाफ ओराहना दिहेन। उ पचे कहेन, “तू सबइ यहोवा क मनइयन क मारि डाया ह।”
{16:42} मूसा अउ हारून मिलापवाला तम्बू क दुआर प ठाड़ रहेन। मनई उ ठउर प मूसा अउ हारून क खिलाफ सिकाइत बरे बटुर गएन। मुला जब उ पचे मिलापवाला तम्बू क लखेन कि बदरा ओका ढाँकि लिहेस, अउर यहोवा हुआँ परगट भवा।
{16:43} तब मूसा अउ हारून मिलापवाला तम्बू क समन्वा गएन।
{16:44} तब यहोवा मूसा स कहेस,
{16:45} “उ मनइयन स दूरि हटि जा जेका अब मइँ नास करब।” मूसा अउ हारून भुइँया प भहराइ पड़ेन।
{16:46} तब मूसा हारून स कहेस, “वेदी क आगी आपन काँसा क बासन मँ ल्या। तब एहमाँ सुगन्धि नावा। लोगन क भीड़ मँ ओनके पापन क प्रायस्चित करइ बरे हाली जा। यहोवा ओन पइ कोहान बा। महामारी ओन लोगन क बीच मँ फैलइ सुरू होइ गवा अहइ।”
{16:47} तउ हारून वइसे किहस जइसेन मूसा कहे रहा। धूप अउ आगी लइ लिहे क पाछे उ मनइयन क बीच दौड़िके पहोंचा। मुला मनइयन मँ बेरामी पहिले ही सुरु
{16:48} होइ चुकी रही। तब हारून मुर्दा मनइयन क बीच अउ जउन जिअत रहेन खड़ा भवा। हारून लोगन क प्रायस्चित बरे सुगन्धि सुलगाइ दिहस। अउर तब बेरामी रुकि गइ।
{16:49} मुला हारून क पापे स प्रायस्चित स पहिले 14,700 लोग उ महामारी स मरि गए रहेन। उ कोरह क कारण मरे भवा लोगन क अतिरिक्त अहइ।
{16:50} तब हारून मिलापवाला तम्बू क दुआर प मूसा क लगे लउटा। मनइयन मँ भयंकर महामरगी रोक थाम दीन्ह गइ।
{i17:1} यहोवा परमान देत हीं कि हारून महा याजक अहइ
{17:1} यहोवा मूसा स कहेस,
{17:2} “इस्राएल क मनइयन स कहा। आपन लोगन स बारह लकड़ी क कुबरी लइ लेइँ। बारहु परिवार समूहन मँ स हर एक नेता स एक कुबरी ल्या। हर एक मनई क कुबरी प नाउँ लिखि द्या।
{17:3} अउ लेवी क कुबरी प हारून क नाउँ लिखि द्या। बारह परिवार समूहन क हर एक मुखिया क कुबरी होइ चाही।
{17:4} इ टहरइ वाली कुबरियन क मिलापवाला तम्बू मँ करार क सन्दूख क अगवा धइ द्या। इ उहइ ठउर अहइ जहाँ मइ तोहसे भेंटत अहउँ।
{17:5} मइँ एक मनई क सच्चा होइवाला याजक चुनब। तू जानि लेब्या कि कउने मनई क मइँ चुनेउँ ह। काहे की उ कुबरी मँ नई पाती निकरब सुरु होइ। इ तरह मइँ मनइयन क आपन अउ तोहरे खिलाफ सदा ओराहना देइ स रोकब।”
{17:6} तउ मूसा इस्राएली मनइयन स बात किहस। प्रधान मँ स हर एक ओका एक ठु कुबरी दिहस। सब कुबरियन क गनती बारह रही। हर ए परिवार दल क नेता क एक कुबरी ओहमाँ रही। हारून क कुबरी ओहमाँ रही।
{17:7} मूसा करार क मिलापवाला तम्बू मँ यहोवा क समन्वा कुबरियन क धइ दिहस।
{17:8} अगला दिन मूसा तम्बू मँ घुसा। उ लखेस कि हारून क उ कुबरी, जउन लेवी बंस क रही, सिरिफ एक अइसी रही कि जेहसे नई पाती निकरब सुरु भई रहिन। उ कुबरी मँ डारि फूटि आइन अउ ओहमा बदाम लग गए रहेन।
{17:9} एह बरे मूसा यहोवा क ठउर स सबहिं कुबरियन क लइ आवा। मूसा इस्राएल क मनइयन क कुबरियन देखँएस अउ हर एक मनई आपन कुबरी वापिस लइ लिहस।
{17:10} तब यहोवा मूसा स कहेस, “हारून क कुबरी क करार वाला सन्दूखे क समन्वा रख द्या। इ ओनँ मनइयन क चिताउनी होइ जउन हमेसा मोरे खिलाफ जात हीं। इ ओनकइ मोरे खिलाफ सिकाइत क रोकी। इ तरह उ पचे मरिहीं नाहीं।”
{17:11} तउ मूसा ओन हुकुमन क मानेस जउन यहोवा दिहे रहा।
{17:12} इस्राएल क मनइयन मूसा स कहेस, “हम पचे जानित ह कि हम सबइ मरि जाब। हम विनास होइ गए। हम सबहिं विनास होइ गवा।
{17:13} कउनो मनई जउन यहोवा क पवित्तर ठउर क निअरे आवत ह मरि जाइ। का इ फुरइ बा कि हम सबइ मरि गएन?”
{i18:1} याजकन अउ लेवी बंसी लोगन क कारज
{18:1} यहोवा हारून स कहेस, “तू, तोहार पूतन, अउ तोहरे पिता क परिवारे क सब मनई कउनो पाप जउन पवित्तर ठउरे क सम्बंधित कीन्ह ग अहइ क जिम्मेदार अहइँ। तू अउ तोहार पूत याजकिये स सम्बन्धि कउनो भी बरे जिम्मेदार होइहीं। 
{18:2} दूसर लेवी मनइयन क आपन साथ देइ बरे आपन परिवार समूह स लइ आवा। उ सबइ तोहार अउ तोहरे पूतन क मदद साच्छी क तम्बू क काम करइ मँ करिहीं।
{18:3} लेवी परिवार क उ सबइ मनई तोहरे मातहत अहइँ। उ पचे उ सबहिं कामे क करिहीं जेनका तम्बू मँ किया जाब अहइ। मुला उ पचेन क वेदी या पवित्तर ठउर क बर्तनन क लगे न जाइ चाही। जदि उ पचे अइसा करिहीं तउ उ सबइ मरि जइहीं अउ तू भी मरि जाब्या।
{18:4} उ पचे तोहरे संग होइहीं अउ तोहरे संग काम करिहीं। उ पचे मिलापवाला तम्बू क देखइ रेखइ क जिम्मेदार होइहीं। सब कारज, जेका तम्बू मँ कीन्ह जाइ चाही, उ पचे करिहीं। दूसर कउनो भी उ ठउर क नगिचे न आइ जहाँ तू अहा।
{18:5} “पवित्तर ठउर अउ वेदी क देख-रेख करइ क जिम्मेदार तू अहा। मइँ इस्राएल क मनइयन प फुन कोहाइ नाहीं चाहत हउँ।
{18:6} मइँ खुद तोहरे मनइयन यानी लेवी बंस क लोगन क खुद इस्राएल क सबहिं मनइयन मँ स चुनेउँ ह। उ पचे यहोवा क दीन्ह गवा उपहार अहइ अउर उ पचन्क परमेस्सर क सेवा करइ अउर मिलापवाला तम्बू क काम करइ बरे आपिर्त कीन्ह गवा अहइ।
{18:7} मुला सिरिफ तू अउ तोहार पूत याजकन क रूप मँ सेवा कइ सकत हीं। अकेले तू ही वेदी क लगे जाइ सकत ह। तू अकेले महापवित्तर ठउर क पर्दा क भितरे जाइ सकत ह। याजक क रूप मँ तोहार सेवा एक ठु उपहार जेका मइँ तोहका देत हउँ। कउनो भी दूसर, जउन पवित्तर ठउर क लगे आइ, मारि डावा जाइ।”
{18:8} तब यहोवा हारून स कहेस, “मइँ खुद तोहका मनइयन जउन खास भेंट चढ़ाएन ह जिम्मेदारी दिहेउँ ह। इस्राएल क लोग जउन सारी भेंट मोका देइहीं उ मइँ तोहका देत अहउँ। तू अउ तोहार पूत इ पवित्तर भेंटन क आपुस मँ बाटि सकत ह। इ हमेसा तोहार होइ।
{18:9} इ ओन सबहिं पवित्तर भेंटन मँ इ तोहार आपन हींसा होइ जेका जलावा नाहीं गवा ह। हरेक भेंटन, हरेक अन्नबलि, हरेक पापबलि अउ हरेक दोखबलि जउन उ मोरे लगे लइ आवत हीं, इ सबइ तोहर अउ तोहरे पूतन बरे बहोत पवित्तर भेंटन होइ हीं।
{18:10} उ सबन चीजन क महापवित्तर ठउरे मँ खा। तोहरे परिवार क हर मरद मनसेधू ऍका खाइ सकत ह मुला तोहका सुमिरइ चाही कि उ सबइ भेंट पवित्तर अहइँ।
{18:11} “अउर उ सबहिं चीजिन जेका इस्राएली उत्तोलन बलि क रूप मँ देइहीं, तोहरइ होइहीं। मइँ ऍका तोहका, तोहार पूतन अउ तोहार बिटियन क देत हउँ। इ तोहार हींसा अहइ। तोहरे परिवार क हर एक मनई जउन सुद्ध होई, ऍका खाइ सकी।
{18:12} “अउर मइँ सारा बढ़िया जइतून क तेल अउ सबन त बढ़िया नीक नई दाखरस अउ अनाज तोहका देत अहउँ। इ सबइ उहइ चीजन बाटिन जेका इस्राएल क लोग मोका यानी आपन यहोवा क देत हीं। इ सबइ उ चीजियन बाटिन जेका उ पचे आपन फसिल पाक जाए प बटोरत हीं।
{18:13} सबइ चीज जउन तोहार भूइँया स आवत ही क पहिला फल परमेस्सर क अहइ। एह बरे इ चीजन क मइँ तोहका देब। अउर हर एक मनई जउन परिवार मँ सुद्ध होई ऍका खाइ सकी।
{18:14} “अउर हर एक इस्राएल मँ जउन यहोवा क दीन्ह जात हीं, तोहार बा।
{18:15} “कउनो भी परिवारे मँ पहिलौटी क पूत या गोरु परमेस्सर क भेंट होइ। उ तोहार होइ। मुला तोहका हर एक पहिलौटी लरिका अउ पहिला पइदा भवा असुद्ध गोरु क फुन स वापिस लइ लेइ चाही। तब पहिला पइदा बच्चा फुन उ परिवार क होइ जाइ।
{18:16} जब लरिका बच्चा एक महीना क होइ जाइँ तब्बइ तोहका ओकर बरे दाम लइ लेइ चाही। ओका मुक्त करावइ क मूल्य पाँच सेकेल चाँदी पवित्तर स्थान क अधिकारिक माप अनुसार होइ चाहीं। एक सेकेल बीस गेरा क बराबर होत ह।
{18:17} “मुला तोहका पहिलौटी क गइया या भेड़ी या बोकरा क दाम नाहीं लेइ चाही। उ सबइ गोरु तउ पवित्तर बाटेन। ओनकइ रकत वेदी प छिछकारा अउर ओनकइ चबीर् बारा। इ भेंट आगी क जरिए दीन्ह जात ह। इ भेंट क महकब मोरे बरे यानी यहोवा बरे सोहइवाली गंध होइ।
{18:18} मुला इ गोरुअन क गोस तोहार होइ जइसे कि उत्तोलन बलि क छाती तोहार होइ अउर भेंटन क दहिनी जाँघन तोहार होइ।
{18:19} कउनो भी चीज, जेका लोग पवित्तर भेंट क रूप मँ मोका चढ़ावत ही, मइँ यहोवा ओका तोहका देत हउँ। इ तोहार हींसा अहइ। मइँ ऍका तोहका, तोहार बेटहनन अउ तोहार बिटिहिनियन क देत अहउँ। इ यहोवा क संग किया गवा करार अहइ जउन हमेसा बना रही। मइँ इ बचन तोहका अउ तोहरे सन्तानन क देत अहउँ।”
{18:20} यहोवा हारून स इ भी कहेस, “तू कउनो भी भुइयाँ न पउब्या। अउर अइसी कउनो भी चीज नाहीं रखब्या जइसी दूसर लोग राखत हीं। मइँ तोहार अंस अउ मइँ इस्राएल क लोगन क बीच तोहार उत्तरधिकार अहइ।
{18:21} “इस्राएल क लोग जउन कछू ओनके लगे होइ ओकर दसवाँ हींसा देइहीं। इ तरह मइँ लेवी बंस क सन्तानन क दसवाँ हींसा देत अहउँ। इ ओनके उ काम क मजूरी अहइ जउन उ पचे मिलापवाला तम्बू मँ सेवा करत भए करत रहत हीं।
{18:22} मूला इस्राएल क दूसर लोगन क मिलापवाला तम्बू क निअरे कबहुँ नाहीं जाइ चाही। जदि उ पचे अइसा करत हीं तउ ओनका अपने आप मरइ क होइ।
{18:23} जउन लेवी बंसी मिलापवाला तम्बू मँ काम करत अहइँ उ पचे ऍकरे खिलाफ पाप क जिम्मेदार होइहीं। इ कनून हमेसा बरे होइ। लेवीबंसी उ भुइँया क न लेइहीं जेका मइँ इस्राएल क दूसर लोगन क बचन दिहेउँ ह।
{18:24} मुला इस्राएल क लोगन क लगे जउन कछू होइ ओकर दसवाँ हींसा मोका देइहीं। इ तरह मइँ लेवी बंसी मनइयन क दसवाँ हींसा देब। इहइ कारण अहइ कि मइँ लेवीबंसी मनइयन बरे कहेउँ ह: उ पचे उ भुइँया क न पइहीं जेका मइँ इस्राएल क मनइयन क देइ क वचन दिहेउँ ह।”
{18:25} यहोवा मूसा स कहेस,
{18:26} “लेवी बंसी मनइयन स बात करा अउ ओनसे कहा, ‘इस्राएल क लोग हर एक चीज क दसवाँ हीसां यहोवा क देइहीं। उ दसवाँ हींसा लेवी बंसी मनइयन क होइ। मुला ओकर दसवाँ हींसा यहोवा क ओनकी भेंट क रूप मँ देइ चाही।
{18:27} अउर उ दसवाँ हींसा क इ समुझा जाब कि तू खरिहान स अनाज या दाखरस क कोलहू स दाखरस भेंट किहे रहा।
{18:28} इ तरह तू यहोवा क वइसेन ही भेंट देब्या जइसे इस्राएल क दूसर लोग देत हीं। तू इस्राएल क मनइयन क दीन्ह गवा दसवाँ हीसां पउब्या। अउर तू ओकर दसवाँ हीसां याजक हारून क देब्या।
{18:29} जब इस्राएल क लोग आपन हर एक चीज क दसवाँ हींसा देइँ तउ तोहका ओहमाँ स सबन त जियादा पवित्तर हींसा चुनइ चाही। उहइ दसवाँ हींसा अहइ जेका तोहका यहोवा क देइ चाही।’
{18:30} “मूसा, लेवी लोगन स इ कहा, ‘लोग जउन कछू तोहका देत ह ओका सबन त अच्छा हींसा जब तू भेंट करब। तउ इ अइसा होइ जइसा तू एका खरिहान स आनाज या दाखरस क कोलहू स दाखरस भेंट किहे रहा।
{18:31} जउन बाकी बची ओका तू अउ तोहार परिवार ऍका कउनो जगह खाइ सकत ह। इ तू मनइयन क उ काम बरे मजूरी अहइ जउन तू पचे मिलापवाला तम्बू मँ करत बाट्या।
{18:32} अउर अगर तू ऍकर सब स बढ़िया हीसां यहोवा क देत रहब्या तउ तू कबहुँ दोखी न होब्या। तू इस्राएल क मनइयन क पवित्तर भेंट क बरे दूसित न करब्या अउर तू मरब्या नाहीं।’”
{i19:1} लाल गइया क राखी
{19:1} यहोवा मूसा अउ हारून स बात किहेस अउ कहेस,
{19:2} “इ सबइ कनून अउर नेमॅ अहइँ जेका यहोवा इस्राएल क मनइयन क दिहे अहइ। ओनका बिना दोखे क एक लाल गइया तोहार लगे लिआवइ। उ गइया क कउनो खोचा भी नाही लागी रहइ चाही। अउर न ही कबहुँ ओका काँधे पइ कउनो जुआ धर दीन्ह गवा ह।
{19:3} इ गइया क याजक एलीआज़ार क द्या। एलीआज़ार गइया क सिबिर स बाहेर लइ जाइ अउ हुवाँ गइया क मारी।
{19:4} तब याजक एलीआज़ार ऍकर कछू रकत आपन अँगुरी प लगाइ। तब ओका कछू रकत पवित्तर तम्बू क ओर छिछकारइ चाही। ओका इ सात दाई करइ चाही।
{19:5} तब पूरी गइया क उ समइ जलाइ चाही जब उ लखत ह। चाम गोस, रकत अउ गोबर सबन क फूँकि देइ चाही।
{19:6} तब याजक एक ठु देवदारु क लकड़ी, हिस्सप क डार अउ एक लाल तॉत लेइ चाही। याजक क इ चीजन क उ आगी मँ नावइ चाही जेहमाँ गइया बरत होइ।
{19:7} तब याजक क अपने क अउ अपने ओढ़ना क धोवइ चाही। तब ओका सिबिर मँ लउटइ चाही। याजक साँझ तलक असुद्ध रही।
{19:8} जउन मनई गइया क फूँकि ओका आपन क आपन ओढ़ना क पानी स धोवइ चाही। उ साँझ तलक असुद्ध रही।
{19:9} “तब एक मनई जउन सुद्ध होइ, गइया क राखी बटोरी। उ इ राखी क सिबिर क बाहेर एक सुद्ध ठउरे प राखी। इ राख ओनका असुद्धता क सुद्धीकरण क उपयोग क लइ इस्रएलियन दुआरा रखइ जाब्या।
{19:10} “उ मनई जउन गइया क राखी बटोरेस, आपन ओढ़ना धोइ। उ साँझ तलक असुद्ध रही। “इ नेमॅ सदा चलतइ रही। इ नेमॅ इस्राएल क नागरिक लोगन बरे अहइ अउर ओन बिदेसी मनइयन बरे भी बाटइ जउन तोहरे बीच रहत हीं।
{19:11} जदि एक मनई कउनो मरे मनई क छुअत ह तउ उ सात दिन बरे असुद्ध होइ जाइ।
{19:12} ओका आपन क तीसरे दिन अउ फुन सतऍ दिन पानी स धोवइ चाही। जदि उ अइसा नाहीं करत तउ उ सुद्ध नाहीं होइ।
{19:13} जदि कउनो मनई ल्हास क छुअत ह तउ उ मनई जउन असुद्ध अहइ। जदि उ मनई जउन असुद्ध अहइ पवित्तर तम्बू क जात ह तउ पवित्तर तम्बू अपवित्तर होइ जात ह। एह बरे उ मनई क इस्राएलियन स निकारइ दीन्ह जाइ। जदि सुद्धीकरण क जल उ असुद्ध मनई प नाहीं छिरकइ जात ह, उ असुद्ध ही रहब्या।
{19:14} “इ नेमॅ ओन लोगन स जुड़ा बाटइ जउन तम्बू मँ मरि जात हीं। जदि कउनो व्यक्ति तम्बू मँ मरि जात ह तउ तम्बू क हर एक मनई अउर हर एक चीज असुद्ध होइ जाइ। उ सबइ सात दिना तलक असुद्ध रइहीं।
{19:15} अउर हर बे ढकना क कूँड़ा या बासन असुद्ध होइ जात ह।
{19:16} जदि कउनो ल्हास क छुअत ह तउ उ मनई सात दिना तलक असुद्ध रही। इ तब भी लागू होइ जब ल्हास खुला मैदान मँ या जुद्ध क मइदान मँ मरा होइ। जदि कउनो मनई मरा भवा मनई क हाड़ या कबर क छुअत ह तउ उ मनई सात दिना तलक असुद्ध रहब्या।
{19:17} “एह बरे तोहका बारी भइ गइया क राखी क प्रयोग उ मनई क फुन सदुध करइ बरे करइ चाही। बहता भवा जल गगरी मँ धरी राखी प डावा।
{19:18} सुद्ध मनई क एक हिस्सप डार लेइ चाही अउ ऍका पानी मँ बोरइ चाही। तब ओका तम्बू, घारी अउ तम्बू मँ जउन मनइयन होइँ ओन पइ इ पानी छिरकइ चाही। तोहका ओन मनइयन क संग इहइ करइ चाही जउन ल्हासे क छुअइँ। तोहका इ ओकरे संग भी करइ चाही जउन लराइ मँ मारे मनइयन क ल्हासे क छुअत ह। या उ कउनो क संग भी जउन कउनो मरे मनई क हाड़े क या कबर क छुअत ह।
{19:19} “तउ कउनो सुद्ध मनई इ जल क असुद्ध मनई प तीसरे दिन अउ फुन सतऍ दिन छिरकइ। सतऍ दिन उ मनई सुद्ध होइ जात ह। ओका आपन ओढ़ना क पानी मँ धोवइ चाही। उ साँझ तलक पवित्तर होइ जात ह।”
{19:20} “जदि कउनो मनई असुद्ध होइ जात ह अउ सुद्ध नाहीं होत तउ ओका इस्राएल क मनइयन स निकारइ दीन्ह जाइ। उ मनई प सुद्धीकरण क जल नाहीं छिरका गवा। उ सुद्ध नाहीं भवा। एह बरे उ पवित्तर तम्बू क असुद्ध कइ सकत ह।
{19:21} इ नेमॅ तोहरे बरे सदा होइ। जउन मनई इ सुद्धीकरण क जल क छिरकत ह ओका भी आपन ओढ़ना जरुर धोइ लेइ चाही। जउन मनई इ सुद्धीकरण क जल क छुइ उ साँझ तलक असुद्ध रही।
{19:22} जदि कउनो असुद्ध मनई कउनो दूसर क छुअइ तउ भी असुद्ध होइ जाइ। उ मनई साँझ तलक असुद्ध रही।”
{i20:1} मिरियन मरत ह मूसा क गलती
{20:1} इस्राएल क मनई सीन रेगिस्तान मँ पहिले महीना मँ पहोंचेन। लोग कादेस मँ रुकि गएन। मिरियम क मउत भइ अउ उ हुवाँ दफनाई गइ।
{20:2} उ जगह प मनइयन बरे पानी जियादा नाहीं रहा। एह बरे लोग मूसा अउ हारून क खिलाफ सिकाइत करइ बटुर गएन।
{20:3} मनइयन मूसा स बहस किहेन। उ सबइ केहन, “इ नीक होत कि हम आपन भइयन क तरह यहोवा क समन्वा मर गए होतेन।
{20:4} तू यहोवा क मनइयन क इ रेगिस्तान मँ काहे लियाया? का तू चाहत ह कि हम अउ हमार गोरु हिआँ मरि जाइँ?
{20:5} तू हम पचन क मिस्र स काहे लिआया? तू हम पचन क बुरे ठउर प काहे लिआया ह? हिआँ कउनो अनाज नाहीं अहइ, कउनो अंजीर, अंगूर या अनार नाही अहइ। अउर हिआँ पिअइ बरे पानी नाहीं अहइ।”
{20:6} एह बरे मूसा अउ हारून उ मनइयन क तजि दिहन अउ उ पचे मिलापवाला तम्बू क दुआरे पहोंचेन। उ पचे हुआँ पैलगी किहेन। यहोवा क मोजूदगी क तेज ओन पइ परगट भवा।
{20:7} यहोवा मूसा स बात किहेस। उ कहेस,
{20:8} “आपन भाई हारून अउ मनइयन क भीड़ क संग ल्या अउ उ चट्टान तलक जा। आपन टहरइ वाली कुबरी क ल्या। मनइयन क समन्वा चट्टान स बात करा। तबहिं चट्टान स पानी बही। अउर तू उ पानी आपन मनइयन अउ जानवरन क दइ सकत ह।”
{20:9} टहरइ वाली कुबरी यहोवा क समन्वा पवित्तर तम्बू मँ रही। जइसा यहोवा कहे रहा, मूसा टहरइवाली कुबरी लिहस।
{20:10} मूसा अउ हारून मनइयन स चट्टाने क समन्वा मिलइ क कहेन। तब मूसा कहेस, “तू लोग सदा बिद्रोह करत ह। अब मोरउ सुना। का हम इ चट्टाने स पानी बहाउब?”
{20:11} मूसा आपन भुजा उठाएस अउ दुइ दाईं चट्टानें प चोट किहेस। चट्टान स पानी बहइ लाग। मनइयन अउ गोरुअन पानी पिएन।
{20:12} मुला यहोवा मूसा अउ हारून स कहेस, “इस्राएल क सबहिं मनइयन चारिहुँ कइँती बटुरा रहेन। मुला तू पचे मोका उ लोगन क समन्वा पवित्तर नाहीं ठहराया। तू पचे मनइयन क नाहीं बताएस कि मइँ चट्टान स पानी कइसा बहाएस ह। तू सबइ मनइयन क नाहीं बताया कि तू सबइ मोहे प पतियाना ह। मइँ ओन मनइयन क उ देस देब जेका देइ क मइँ बचन दिहेउँ ह। मुला तू सबइ उ देस मँ ओनका पहोंचावइ वाला न रहब्या।”
{20:13} इ ठउर क नाउँ मरीबा क पानी कहा जात रहा। इ उहइ ठउर अहइ जहाँ इस्राएल क मनइयन यहोवा स वाद-विवाद किहन। अउर इ उहइ ठउर रहा जहाँ यहोवा इ देखँए रहा कि उ पवित्तर रहा।
{i20:14} एदोम इस्राएल क पार नाहीं होइ दिहस
{20:14} जब मूसा कादेस मँ रहा, उ कउनो मनइयन क एदोम क राजा क लगे एक संदेसा क संग पठएस। संदेसा इ रहा: “तोहरे भाई लोग तोहसे इ कहत हीं: तू जानत ह कि हम पचे केतॅनी तकलीफ उठावा ह।
{20:15} बहोत बहोतइ बरिस पहिले हमार पुरखन मिस्र चला ग रहेन। अउर हम पचे हुवाँ देर बरिस रहेन। मिस्र क मनई हम सबन बरे निर्दयी रहेन।
{20:16} मुला हम पचे यहोवा क मदद क बिनती कीन्ह। अउर उ हम सबन क मदद बरे एक सरगदूत पठाएस। यहोवा हम पचन क मिस्र स बाहेर लइ आएन ह। “अब हम पचे कादेस मँ अही जहाँ स तोहार पहँटा सुरु होत ह।
{20:17} कृपा कइके आपन देस स हम पचन क जात्रा करइ देइँ। हम पचे कउनो खेत या अंगूरे क बाग स जात्रा नाहीं करब। हम पचे तोहरे कउनो इनारा स पानी नाहीं पिअब। हम पचे सिरिफ राजपथ स जात्रा करब। हम पचे राजपथ क तनिके दाहिन बाऍ नाहीं बढ़ब। हम पचे तब तलक राजपथ प ठहरब जब तलक तोहरे धरती क पार नाहीं कइ जाइत।”
{20:18} मुला एदोम क राजा उत्तर दिहस, “तू हमरे देस स होइके जात्रा नाहीं कइ सकत्या। जदि तू हमरे देस स जात्रा करइ क कोसिस करत ह तउ हम पचे आउब अउ तोहसे तरवारे स लड़ब।”
{20:19} इस्राएल क मनइयन जवाब दिहन, “हम पचे बड़की सड़क स जात्रा करब। जदि हम या हमार गोरु तोहार कछू पानी पीहीं तउ हम पचे ओकरे दाम क भुगतान करब। हम सबइ तोहरे देस स सिरिफ चलिके पार जाइ चाहित ह। हम सबइ ऍका आपन बरे लेइ नाहीं चाहित।”
{20:20} मुला एदोम फिन जवाब दिहस, “हम पचे आपन देस स होइके तोहका जाइ नाहीं देब।” तब एदोम क राजा एक ठु बहोत बड़वार अउ ताकतवर फउज बटोरेस अउ इस्राएल क मनइयन स लड़इ बरे निकर पड़ा।
{20:21} एदोम क राजा इस्राएल क मनइयन क अपने देस स जात्रा करइ बरे मना कइ दिहस। अउर इस्राएल क लोग मुड़ गए अउर दूसरे राहे स चल पड़ेन।
{i20:22} हारून मरि जात ह
{20:22} इस्राएल क सब मनइयन कादेस स होर पहाड़े तलक जात्रा किहन।
{20:23} होर पहाड़ एदोम क चौहद्दी प रहा। यहोवा मूसा अउ हारून स कहेस,
{20:24} “अब हारून क मरि क समइ अउर आपन पुरखन क लगे जा मिलइ क समइ आ गवा ह। इ उ पहॅटा मँ न जाइ जेका देइ क मइँ इस्राएल क मनइयन क बचन दिहेउँ ह। मूसा, मइँ इ तोहसे कहत हउँ काहेकि मरीबा क पानी क बारे मँ तू अउ हारून मोरे दीन्ह ग हुकुम क खिलाफ बिद्रोह किहस।
{20:25} “हारून अउ ओकरे पूत एलीआज़ार क हॉर पहाड़े प लिआवा।
{20:26} हारून क खास ओढ़ना क ओसे ल्या अउ ओन ओढ़नन क ओकर पूत एलीआज़ार क पहिरावा। हारून हुवाँ पहाड़े प मरी। अउर उ आपन पुरखन क संग होइ जाइ।”
{20:27} मूसा यहोवा क हुकुम क मानेस। मूसा, हारून अउ एलीआज़ार हॉर पहाड़े प गएन। इस्राएल क सब मनइयन ओका जात लखेन।
{20:28} मूसा हारून क ओढ़ना उतार लिहस अउ ओन ओढ़ना क हारून क पूत एलीआज़ार क पहिराएस। तब हारून पहाड़े क चोटी प मरि गवा। मूसा अउ एलीआज़ार पहाड़े स उतरि आएन।
{20:29} तबहिं इस्राएल क सब मनइयन जान लिहन कि हारून गुजर गवा। एह बरे इस्राएल क हर मनई तीस दिना तलक हारून बरे गमी मनाएस।
{i21:1} कनानीयन स जुद्ध
{21:1} एक कनानी अराद क राजा रहा। उ नेगेव रेगिस्तान मँ रहत रहा। अराद क राजा सुनेस कि इस्राएल क मनइयन अथारीम कइँती जाइवाली सड़क स आवत अहइँ। एह बरे राजा बाहेर निकरा अउ इस्राएल क मनइयन प हमला किहस। उ ओहमाँ स कछू क धइ लिहस अउ ओनका बंदी बनाएस।
{21:2} तब इस्राएल क मनइयन यहोवा क इ बचन दिहन, “हे यहोवा! इ मनइयन क हरावइ मँ हमार मदद करा। ऍनका हमरे मातहत कइ द्या। जदि तू अइसा करब्या तउ हम पचे ओनके सहरन क पूरी तरह बरबाद कइ देब।”
{21:3} यहोवा इस्राएल क मनइयन क बिनती सुनेस। अउर यहोवा इस्राएल क लोगन स कनानी मनइयन क हरवाइ दिहस। इस्राएल क मनइयन कनानी लोगन अउ ओनके सहरन क पूरी तरह नास कइ दिहन। एह बरे उ ठउरे क नाउँ होरगा पड़ा।
{i21:4} काँसा क साँप
{21:4} इस्राएल क मनइयन होर पहाड़े क तजेन अउ लाल सागर क जाइवाली सड़क स जात्रा प गएन। उ पचे अइसा एदोम क देस क चारिहुँ कइँती जाइ बरे किहेन। मुला मनइयन क धीरा नाहीं रहा।
{21:5} उ सबइ परमेस्सर अउ मूसा क खिलाफ ओराहना सुरु किहन। मनइयन कहेन, “तू हम सबन क मिस्र स बाहेर काहे लिआया ह? हम पचे हिआँ रेगिस्तान मँ मरि जाब! हिआँ रोटी नाहीं मिलत! हिआँ पानी नाहीं! अउर हम पचे इ सड़ाइंध खइया स घिना करित ह।”
{21:6} एह बरे यहोवा मनइयन क बीच बिखैला साँपन पठाएस। साँपन ओन मनइयन क डस लिहस अउ बहोत स लोग मरि गएन।
{21:7} लोग मूसा क लगे आएन अउ ओसे कहेन, “हम पचे जानित ह कि जब हम पचे यहोवा अउ तोहरे खिलाफ बोलइ क पाप किहे अहउँ। यहोवा स पराथना करा अउ ओसे कहा कि इ साँपन क दूर करइ।” एह बरे मूसा लोगन बरे पराथना किहस।
{21:8} यहोवा मूसा स कहेस, “एक ठु काँसा क साँप बनावा अउ ओका एक ठु खम्बा प धरा। अगर कउनो मनई क साँप डसइ तउ उ मनई क खम्बा क ऊपर काँसा क साँप लखइ चाही। तब इ तरह उ मनई मरी नाहीं।”
{21:9} एह बरे मूसा यहोवा क हुकुम मानेस अउ एक काँसा क साँप बनाएस अउ ओका एक खम्बा प धरेस। तब जब कबहुँ कउनो मनई क साँप डसत रहा तउ ओका खम्बा पइ काँसा क साँप क लखइ क होइ रहा। अउ जिअत रहत रहा।
{i21:10} होर पहाड़े स मोआब क घाटी तलक क जात्रा
{21:10} इस्राएल क लोग उ जगह क तजि दिहेन अउ ओबोत नाउँ क जहग प सिबिर डाएन।
{21:11} तब मनइयन ओबोत स इये अबारीम तलक क जात्रा किहन। अउर हुआँ सिबिर डाएन। इ मोअब क पूरब रेगिस्तान मँ रहा।
{21:12} तब मनइयन उ ठउर क छोड़ दिहन अउर जेरेद घाटी क जात्रा किहन। उ पचे हुवाँ सिबिर डाएन।
{21:13} तब उ पचे चलेन अउ रेगिस्तान क अनोर्न नदी क ओह पार सिबिर डाएन। इ नदी एमोरियन क चउहद्दी स सुरु होत रही। घाटी मोआब क चउहद्दी अउ एमोरी क बीचउ बीच रही।
{21:14} इहइ कारन अहइ कि यहोवा क जुद्ध किताबे मँ नीचे लिखा भवा हाल मिलत ह। “अउर सूपा मँ बाहेब, अनोर्न क घाटी।
{21:15} अउर अर क बस्ती तलक पहोंचावइ वाली घाटी क किनारे क पहाड़ी। इ ठउर मोआब क चउहद्दी प अहइँ।”
{21:16} इस्राएल क मनइयन उ ठउर क तजेन अउर उ पचे बीर क जात्रा किहन। इ ठउर प एक ठु इनार रहा। यहोवा मूसा स कहेस, “हिआँ सबहिं मनइयन क बटोरा अउर मइँ ओनका पानी देब।”
{21:17} तब इस्राएल क मनइयन गीत गाएन: “ए इनारा! उमड़िके पानी बहाउ। एकर गीत गावा।
{21:18} महा पुरखन इ इनारा क खोदेन। सज्जन लोग इ इनारा क खोदेन। उ पचे आपन राज-दण्डियन अउर लाठियन स ऍका खोदेन। इ रेगिस्तान मँ एक ठु भेंट अहइ।” (तउ मनइयन ऍका “मत्ताना” नाउँ क इनारा कहेन।)
{21:19} तब मनइयन मत्ताना स नहलीएल क जात्रा किहेन। फुन उ पचे नहलीएल स बामोत क जात्रा किहन।
{21:20} मनइयन बामोत स मोआब मँ घाटी तलक क जात्रा किहन। इ ठउरे प पिसगा पहड़ क चोटी रेगिस्तान क ऊपर देखाँइ पड़त ह।
{i21:21} सिहोन अउ ओगाँ
{21:21} इस्राएल क मनइयन कछू मनइयन क एमोरी लोगन क राजा सीहोन क लगे पठाएस। इ मनइयन राजा स कहेन,
{21:22} “आपन देस स होइ के हमका जात्रा करइ द्या। हम पचे कउनो खेत या अंगूरे क बगिया स होइके न जाब। हम पचे तोहरे कउनो इनारा क पानी न पिअब। हम सबइ सिरिफ राज-पथ स होइके जात्रा करब। हम सबइ तब तलक उ सड़क प ठहरब जब तलक हम पचे तोहरे देसे स होइके जात्रा पूरी नाहीं कइ लेइत।”
{21:23} मुला राजा सीहोन इस्राएल क लोगन क आपन देस स होइके जात्रा करइ क रजामन्दी नाहीं दिहस। राजा आपन फउज बटोरेस अउ रेगिस्ताने कइँती चल पड़ा। उ इस्राएल क खिलाफ हमला करत रहा। यहज नाउँ क एक ठउरे प राजा क फउज इस्राएल क लोगन क संग लड़ाई लड़ेस।
{21:24} मुला इस्राएल क लोगन राजा क मारि डाएन। तब उ पचे अनोर्न घाटी स लइके यब्बाक इलाका तलक ओकरे पहँटा प कब्जा कइ लिहेन। इस्राएल क मनइयन अम्मोनी लोगन क हद तक क पहँटा प कब्जा किहन। उ पचे अउर जियादा इलाका प कब्जा नाहीं किहन काहे की उ हद अम्मोनी लोगन क जरिए सुरच्छित रही।
{21:25} मुला इस्राएल अम्मोनी लोगन क सबहिं सहरन प कब्जा कइ लिहन। उ पचे हेसबोन नगर तलक अउ ओकरे चारिहुँ कइँती क छोटके सहरन क भी हराइ दिहन।
{21:26} हेसबोन उ सहर रहा जेहमा राजा सीहोन रहत रहा। ऍकरे पहिले सीहोन मोआब क राजा क हराए रहा अउ सीहोन अनोर्न घाटी ताईं सब पहँटन प कब्जा कइ लिहे रहा।
{21:27} इहइ कारण अहइ कि गवइया इ गीत गावत हीं: “आवा हेसबोन क ऍका फुन स बसावइ क बाटइ। सीहोन क सहरन क फुन स बनइ द्या।
{21:28} काहेकि आगी हेसबोन सहर स बाहेर चले गएस, अउर सोला सीहोन सहर स बाहेर चला गवा। आगी मोआब मँ आर क नस्ट कइ दिहस। इ अनोर्न नदी क ऊपरी पहाड़ियन क सासकन क बार दिहस।
{21:29} हे मोआब! इ तोहरे बरे बुरा बाटइ, कामोस क मनई बरबाद कइ दीन्ह ग बाटेन। ओकर पूतन भाग पराइ गएन। ओकर बिटियन बन्दी बनाइ गइन। अमानीत लोगन क राजा सीहोन क जरिये।
{21:30} मुला हम पचे ओनॅ एमोरियन क हरावा, हम सबइ ओनका हेसबोन स दिबान तलक सहरन क, नसिम स नोपह तलक जउन मेदाब क निचके अहइ मिटाइ द्या।”
{21:31} एह बरे इस्राएल क मनइयन एमोरियन लोगन क देस मँ रहेन।
{21:32} मूसा कछू खुफिया लोगन क याजेर प नजर धरइ बरे पठाएस। मूसा क अइसा करइ क पाछे इस्राएल क मनइयन उ सहर प कब्जा कइ लिहन। उ पचे ओकरे चारिहुँ कइॅती क छोटके सहरन प भी कब्जा कइ लिहन। इस्राएल क मनइयन उ ठउरे प बसइया एमोरी लोगन क उ ठउर तजि देइ क मजबूर किहन।
{21:33} तब इस्राएल क लोग बासान कइँती जाइवाली सड़क प जात्रा किहन। बासान क राजा ओग आपन फउज लिहस अउ इस्राएल क लोगन क मुकाबाला करइ निकरा। उ एद्रेइ नाउँ क पहँटा मँ ओनके खिलाफ लड़ा।
{21:34} मुला यहोवा मूसा स कहेस, “उ राजा स जिन सिबिरअ। मइँ तोहका ओका हरावइ देब। तू ओकर पूरी फउज अउ पहॅटा क पउब्या। तू ओकरे संग उहइ करा जउन तू एमोरी लोगन क राजा सिहोन क संग किहा ह।”
{21:35} एह बरे इस्राएल क लोगन ओग अउ ओकर फउज क हाराया। उ सबइ ओका, ओकर बेटवन अउ ओकर सारी फउज क हराएन। तब इस्राएल क मनइयन ओकरे पूरे देस क कउनो क बिना जिउत छोड़इ क कब्जा कइ लिहन।
{i22:1} बिलाम अउ मोअब क राजा
{22:1} तब इस्राएल क मनइयन मोआब क समतल स होइ के यरदन नदी क पार यरीहो तलक जात्रा किहेन।
{22:2} सिप्पोर क पूत बालाक उ सब लखेस जेका इस्राएल क मनइयन एमोरी मनइयन क संग किहे रहेन। मोआब बहोतइ
{22:3} जियादा डेराइ ग रहा काहे की हुवाँ इस्राएल क बहोत मनई रहेन। मोआब इस्राएल क लोगन स बहोत ससान रहा।
{22:4} मोआब क राजा मिद्यान क नेता लोगन स कहेस, “मनइयन क इ बड़का झुण्ड हमरे चारिहुँ कइँती क सब चीज क वइसे ही बरबाद कइ देइ जइसे कउनो गइया खेते क घास चरि जात ह।” इ टेमॅ सिप्पार क पूत बालाक मोआब क राजा रहा।
{22:5} उ कछू मनइयन क बोर क पूत बिलाम क बोलावइ बरे पठाएस। बिलाम फरात नदी क निअरे पतोर नाउँ क पहँटा मँ रहा। बालाक कहेस, “मनइयन क एक नवा रास्ट्र मिस्र स आवा ह। उ पचे ऍतना जियादा अहइँ कि समूचइ प्रदेस मँ संचर सकत हीं। उ पचे ठीक हमरे निअरे सिबिर डाए अहइँ।
{22:6} आवा अउ इ मनइयन क संग भिड़इ मँ मोर मदद करा। उ पचे मोर ताकत स जियादा बरिआर ताकत वाला अहइँ। इ होइ सकत ह कि तब मइँ ऍनका हराइ सकउँ। तब मइँ ओनका आपन देस छोड़इ क मजबूर कइ सकउँ। मइँ जानत अहउँ कि तू बड़की ताकत धरत ह। अगर तू कउनो मनई क आसीर्बाद देइ तउ उ आसीसित होइ, अगर तू कउनो मनई क सराप देइ तउ उ मनई सापित होइ।  एह बरे आवा अउ इ मनइयन क सराप देइ।”
{22:7} मोआब अउ मिद्यान क नेतन बालाम स मिलइ बरे गएन अउर आपन संग जादूइ सेवा क फीस भी लइ गएन। तब उ पचे, बालाक जउन कछू कहे रहा, ओसे कहेन।
{22:8} बिलाम ओनसे कहेस, “हिआँ रात भइ ठहरा। मइँ यहोवा स बात करब अउर जउन जवाब, उ पचे मोका देइहीं, उ तोहसे कहब।” एह बरे उ रात मोआबियन क नेता ओनके संग ठहरेन।
{22:9} परमेस्सर बिलाम क लगे आवा अउ उ पूछेस, “तोहरे संग इ सबइ कउन लोग अहइँ?”
{22:10} बिलाम परमेस्सर स कहेस, “मोआब क राजा सिप्पॉर क पूत बालाक एक संदेसा मोका देइ बरे ओनका पठए अहइ।
{22:11} सँदेसा इ अहइ: मनइयन क एक ठु नवा रास्ट्र मिस्र स आवा अहइ। उ पचे ऍतना जियादा अहइँ कि समूचइ देस मँ फइलि सकत हीं। एह बरे आवा अउ इ मनइयन क खिलाफ कछू कहा। इ होइ सकत ह ओनसे लड़इ मँ मइँ समर्थ होइ सकउँ अउ आपन देस तजि देइ क ओनका मजबूर कइ सकउँ।”
{22:12} मुला परमेस्सर बिलाम स कहेस, “ओनके संग जिन जा। तू ओनका सराप नाहीं देइ चाही, काहेकि उ आसीर्बाद पाएस ह।”
{22:13} दूसर दिन बिलाम उठा अउ बालाक क नेता स कहेस, “अपने देस क लउटि जा। यहोवा मोका तोहरे संग नाहीं जाइ देइहीं।”
{22:14} एह बरे मोआबी नेता बालाक क लगे लउटि गएन अउ ओसे इ बात किहेन। उ पचे कहेन, “बिलाम हम सबन क संग आवइ स मना कइ दिहे अहइ।”
{22:15} एह बरे बालाक दूसर नेता लोगन क बिलाम क लगे पठाएस। इ दाई उ पहिली दाई क अपेच्छा बहोत ढेर क मनई पठाएस। अउर इ नेता लोग पहिली दाई क अपेच्छा जियादा सम्मान्न रहेन।
{22:16} उ सबइ बिलाम क निअरे गएन अउ कहेन: “जिप्पार क पूत बालाक तोहसे कहत ह: कृपा कइके आपन क हिआँ आवइ स कउनो क रोकइ जिन द्या।
{22:17} जउन मइँ तोहसे माँगत अहउँ जदि तू उ करब्या तउ मइँ तोहका बहोत जियादा भुगतान करब। आवा अउ इ मनइयन क खिलाफ मोरे बरे कछू कहा।”
{22:18} मुला बिलाम उ मनइयन क जवाब दिहस। उ कहेस, “मोका यहोवा मोरे परमेस्सर क आग्या मानइ चाही। मइँ ओकरे हुकुम क खिलाफ कछू नाहीं कइ सकत हउँ। मइँ बड़का-छोटका कछू भी तब तलक नाहीं कइ सकत जब तलक परमेस्सर नाहीं कहत कि मइँ ओका कइ सकत हउँ। अगर राजा बालाक आपन सोना चाँदी भी सुन्दर घर क भी दइ देइ तउ भी मइँ आपन परमेस्सर यहोवा क हुकुम क खिलाफ कछू नाहीं करब।
{22:19} मुला तू भी ओन दूसर लोगन क तरह आज क रात हिआँ ठहर सकत ह। अउ रात मँ मइँ जान जाब कि यहोवा मोहसे क कहवावइ चाहत ह।”
{22:20} उ रात परमेस्सर बिलाम क लगे आवा। परमेस्सर कहेस, “इ लोग अपने संग लइ जाइ बरे कहइ खातिर फुन आवा अहइँ। एह बरे तू ओनके संग जाइ सकत ह मुला सिरिफ उहइ करा जउन मइँ तोहसे करइ क कहउँ।”
{i22:21} बिलाम अउ ओकर गदहा
{22:21} दूसरे भिन्सारे बिलाम उठा अउ अपने गदहा प काठी धरेस। तब उ भी मोआबी नेता लोगन क संग गवा।
{22:22} बिलाम आपन गदहा प सवार रहा। ओकरे नउकरन मँ स दुइ ठु ओकर संग रहेन। जब बिलाम जात्रा करत रहा तउ परमेस्सर ओन प कोहाइ गवा। एह बरे यहोवा क सरगदूत बिलाम क समन्वा सड़के प खड़ा होइ गवा। सरगदूत बिलाम क रोकइ जात रहा।
{22:23} बिलाम क गदहा यहोवा क सरगदूत क सड़क प खड़ा देखेस। सरगदूत क हाथ मँ एक तरवार रही। एह बरे सड़क स मुड़ा अउ खेत मँ चला गवा। बिलाम सरगदूत क नाहीं लख सकत रहा। एह बरे उ गदहा प बहोत कोहान। उ गदहा क पीटेस अउ ओका सड़क प लउटइ क मजबूर किहस।
{22:24} पाछे यहोवा क सरगदूत अइसी जगह प खड़ा भवा जहाँ सड़क संकरी होइ गइ रही। इ दुइ अंगूर क बगियन क बीच क ठउर रहा। हुवाँ सड़क क दुइनउँ ओर देवार रहिन।
{22:25} गदहा यहोवा क सरगदूत क फुन निहारेस। एह बरे गदहा एक देवारे स चिपकिके निकरा। ऍहसे बिलाम क गोड़ देवारे स पिचक गवा। एह बरे आपन गदहा क फुन स पीटेस।
{22:26} ऍकरे पाछे यहोवा क सरगदूत दूसर ठउर प खड़ा भवा। इ दूसर जहग रही जहाँ सड़क सॅकराइ ग रही। हुवाँ कउनो अइसी जगह नाहीं रही जहाँ गदहा मुड़ सकइ।
{22:27} गदहा यहोवा क सरगदूत क लखेस। एह बरे गदहा बिलाम क आपन पीठ प लइके जमिन प बइठि गवा। बिलाम गदहा पर बहोतइ कोहान रहा। एह बरे उ ओका लाठी स पीटि डाएस।
{22:28} तब यहोवा गदहा क बोलइवाला बनाएस। गदहा बिलाम स कहेस, “तू मोहे प काहे कोहान अहा। मइँ तोहरे संग का किहउँ ह? तू मोका तीन दाई मार्या ह।”
{22:29} बिलाम गदहा क उत्तर दिहस, “तू मोर मज़ाक उड़ाएस ह, तू मोका गलत ठहराएस ह। जदि मोरे हाथे मँ अबहिं सिरिफ एक तरवार होत तउ मइँ अबहिं तोहका मारि डाइत।”
{22:30} मुला गदहा बिलाम स कहेस, “मइँ तोहार आपन गदहा अहउँ, जेह प तू आपन सारा जिन्नगी सवार भवा ह। अउर तू जानत ह कि मइँ अइसा ऍकरे पहिले कबहुँ नाहीं किहेउँ ह।” “इ सही अहइ।” बिलाम कहेस।
{22:31} तब यहोवा बिलाम क सड़क प खड़ा सरगदूत क लखइ दिहस। बिलाम सरगदूत अउ ओकर तरवारि निहारेस। तब बिलाम निहुरिके पैलगी किहस।
{22:32} तब यहोवा क सरगदूत बिलाम स पूछेस, “तू आपन गदहा क तीन दाई काहे मार्या ह? मइँ तोहका रोकइ बरे हिआँ आवा अहउँ। काहेकि तोहार जात्रा मोर आदेस क खिलाफ अहइ।
{22:33} गधा मोका लखेस। अगर गदहा न मुड़ा होत तउ मइँ तोहका मारि डाए होतेउँ। मुला मोका तोहरे गदहा क नाहीं मारइ क रहा।”
{22:34} तब बिलाम यहोवा क सरगदूते स कहेस, “मइँ पाप किहेउँ ह। मइँ इ नाहीं जानत रहेउँ कि तू सड़क प खड़ा अहा। अगर मइँ बुरा करत अहउँ तउ मइँ घर लउटि जाब।”
{22:35} यहोवा क सरगदूत बिलाम स कहेस, “नाहीं, तू इ मनइयन क संग जाइ सकत ह। मुला होसियार रहा। सिरिफ उ बातन क कहा जउन मइँ तोहसे कहइ बरे कहुब।” एह बरे बिलाम बालाक क जरिये पठए गए नेता लोगन क संग गवा।
{22:36} बालाक सुनेस कि बिलाम आवत अहइ। एह बरे बालाक ओसे मिलइ बरे अनोर्र्न नदी क निअरे मोआबी सहर गवा। इ ओकरे देस क उत्तरी छोरे प रहा।
{22:37} जब बालाक बिलाम क लखेस तउ उ बिलाम स कहेस, “मइँ एकरे पहिले आप स आवइ क कहेउँ रहा अउर इ भी बताएउँ रहा कि इ बहोत जियादा महत्व स भरा बाटइ। आप हमरे लगे काहे नाहीं आएन? का मइँ तोहका धन देइ क जोग्य नाहीं अहइ?”
{22:38} मुला बिलाम उत्तर दिहस, “मइँ अब तोहरे लगे आवा अहउँ। मुला मइँ, जउन तू करइ क कहे रहा ओहमाँ स, साइद, कछू भी न कइ सकउँ। मइँ सिरिफ उहइ बातन तोहसे कइ सकत हउँ जउन यहोवा परमेस्सर मोसे कहइ क बताएस ह।”
{22:39} तब बिलाम बालाक क किर्यथूसोत गवा।
{22:40} बालाक कछू गोरु अउ कछू भेड़िन ओकरे भेंट क रूप मँ मारेस। उ कछू गोस बिलाम अउ कछू ओकरे संग क नेता लोगन क दिहस।
{22:41} दूसरे भिन्सारे बालाक बिलाम क बमोत बाल नगर लइ गवा। उ सहर स उ पचे इस्राएली मनइयन क कछू सिबिर क लखि सकत रहेन।
{i23:1} बिलाम क पहिली भविस्सबाणी
{23:1} बिलाम कहेस, “हिआँ सात ठु वेदी बनावा। अउ मोरे बरे सात ठु बर्धा अउ सात भेड़ा तइयार करा।”
{23:2} बालाक उ सब किहस जउन बिलाम कहेस। तब बिलाम अउ बालाक हर एक वेदी प एक ठु बर्धा अउ एक भेड़ा मारेस।
{23:3} तब बिलाम बालाक स कहेस, “इ वेदी क लगे ठहरा। मइँ दूसर जगह जाब। तब साइद यहोवा मोरे लगे अहहीं अउर बतइहीं कि मइँ का कहउँ।” तब बिलाम एक ऊँचा जगह प गवा।
{23:4} परमेस्सर उ ठउर प बिलाम क लगे आवा। अउर बिलाम कहेस, “मइँ सात ठु वेदी तइयार किहेउँ ह। अउर मइँ हर एक वेदी प एक ठु बर्धा अउ एक भेड़ा मारेउँ ह।”
{23:5} तब यहोवा बिलाम क इ बताएस जउन ओका कहइ चाही। तब यहोवा कहेस, “बालाक क लगे जा अउ इ बातन क कहा जउन मइँ कहइ बरे बताएउँ ह।”
{23:6} एह बरे बिलाम बालाक क लगे लउटा। बालाक तब तलक वेदी क निचके खड़ा रहा। अउर मोआब क सबहिं नेता लोग ओकरे संग खड़ा रहेन।
{23:7} तब बिलाम इ सब बातन क कहेस: “मोआब क राजा बालाक मोका अरम स बोलाएस पूरबिया पहाड़न स। बालाक मोसे कहेस: ‘आवा अउ मोरे बरे याकूब क खिलाफ कहा आवा अउ इस्राएलक क लोगन क खिलाफ कहा।’
{23:8} परमेस्सर ओन मनइयन क खिलाफ नाहीं अहइ, एह बरे मइँ भी ओनके खिलाफ नाहीं कहि सकत हउँ। यहोवा ओनका बुरा होइ बरे नाहीं कहेस ह। एह बरे मइँ भी वइसा नाहीं कइ सकत हउँ।
{23:9} मइँ ओन सबन क पहाड़े स लखत हउँ। मइँ अइसे मनइयन क लखत हउँ जउन अकेले रहत हीं। इ मनइयन कउनो दूसरे रास्ट्र क अंग नाहीं अहइँ।
{23:10} कउन याकूब क मनइयन क गन सकत ह? उ सबइ बालू क कणे क तरह ढेर क बाटेन। इस्राएल क मनइयन क एक चउथाई क भी कउनो गन नाहीं सकत। मोका एक ठु नीक मनई क तरह मरइ द्या, मोका ओन मनइयन क तरह मरइ द्या।”
{23:11} बालाक बिलाम स कहेस, “तू हमरे बरे का किहा ह? मइँ तोहका आपन दुस्मनन प सारप देइ बरे बोलाएउँ रहा। तू आपन सबन क आसीर्बाद दिहा ह।”
{23:12} मुला बिलाम जवाब दिहस, “यहोवा मोहसे जउन कहइ क चाहत ह ओका मोका जरुर कहइ चाही।”
{23:13} तब बालाक ओसे कहेस, “तउ मोरे संग कउनो दूसर ठउर प आवा। जहाँ तू ओन लोगन क लखि सकत ह। मुला तू ओनके एक हिंसा क लखि सकत ह, सबहिं क नाहीं लखि सकत ह। अउर उ ठउर स मोरे बरे ओनका सराप दइ सकत ह।”
{23:14} एह बरे बालाक बिलाम क जोफिम क मइदान  मँ लइ गवा। इ पिसगा पहाड़े क चोटी प रहा। बालाक उ ठउर प सात वेदी बनाएस। तब बालाक हर एक वेदी प बलि क रूप मँ एक ठु बर्धा अउ एक भेड़ा मारेस।
{23:15} एह बरे बिलाम बालाक स कहेस, “इ वेदी प खड़ा रहा। मइँ उ ठउरे प परमेस्सर स भेंटइ जाब।”
{23:16} तउ यहोवा बिलाम क लगे आवा अउ उ बिलाम क बताएस कि उ का कहइ। तब यहोवा बिलाम क बालाक क लगे लउटि आवइ अउ ओन बातन क कहइ बरे कहेस।
{23:17} एह बरे बिलाम बालाक क लगे गवा। बालाक तब वेदी क लगे खड़ा रहा। मोअब क नेता ओकरे संग रहेन। बालाक बिलाम क आवत भवा लखेस अउ ओसे पूछेस, “यहोवा का कहेस ह?”
{i23:18} बिलाम क दूसर भविस्सबाणी
{23:18} तब बिलाम इ बातन क कहेस: “खड़ा ह्वा अउ मोर बात सुना। सिप्पार क पूत बालाक! मोरउ सुना।
{23:19} परमेस्सर मनई नाहीं; उ लबार न बोली। परमेस्सर मनई स पइदा पूत नाहीं, ओकर फइसला बदली नाहीं। अगर यहोवा कहत ह कि उ कछू करी तउ उ ओका जरूर करी। जदि यहोवा बचन देत ह तउ आपन बचन क जरूर पूरा करी।
{23:20} यहोवा मोका ओनका आसीर्बाद देइ क हुकुम दिहेस ह। यहोवा ओनका आसीर्बाद दिहेस ह, एह बरे मइँ ओका नाहीं बदल सकित।
{23:21} परमेस्सर याकूब क मनइयन मँ कउनो दोख नाहीं पाएस। इस्राएल क लोगन मँ कउनो पाप नाहीं रहा। यहोवा ओनकइ परमेस्सर अहइ अउ ओनके संग बाटइ। महाराजा क पुकार ओनके संग अहइ।
{23:22} परमेस्सर ओनका मिस्र स बाहेर लिआवा। इस्राएल क उ सबइ लोग जंगली सँड़े क तरह बलवान अहइँ।
{23:23} कउनो ताकत नाहीं जउन याकूब क लोगन क हराइ सकइ। कउनो जादू इस्राएल क लोगन क नाहीं रोकइ सकत ह। याकूब क बारे मँ अउ इस्राएल क लोगन क बारे मँ भी मनइयन इ बात कहब्या, ‘परमेस्सर जउन महान काम किहे अहइ ओन पइ धियान द्या।’
{23:24} मनई सेर क नाई सक्तीवाला होइहीं। उ सबइ सेर जइसे लड़िहीं। अउर इ सेर कबहुँ नाहीं आराम करी, जब तलक उ सिकार क खाइ नाहीं लेअत। जब तलक उ ओनकइ खून नाहीं पिअत जउन जुद्ध मइँ मारा गवा ह।”
{23:25} तब बालाक बिलाम स कहेस, “तू नाहीं ओका सराप द्या अउर नाहीं ओका आसीर्बाद।”
{23:26} बिलाम जवाब दिहस, “मइँ पहिले तोहसे कहि दिहेउँ ह कि मइँ सिरिफ उहइ करब जउन यहोवा मोका करइ बरे कहत ह।”
{23:27} तब बालाक बिलाम स कहेस, “एह बरे तू मोर संग दूसर ठउर प चला। साइद कि ओनका उ जगह स सराप देइ स परमेस्सर खुस होइ।”
{23:28} एह बरे बालाक बिलाम क पेऑर पहाड़े प लइ गवा। इ पहाड़ रेगिस्तान मँ दिखाँइ देत रहा।
{23:29} बिलाम कहेस, “हिआँ सात वेदी बनावा। तब सात ठु साँड़ अउ सात भेड़ा क वेदी प बलि बरे तइयार करा।”
{23:30} बालाक उहइ किहस जउन बिलाम कहेस। बालाक बलि क रूप मँ हरेक वेदी प एक ठु साँड़ अउ एक भेड़ा भारेस।
{i24:1} बिलाम क तीसरी भविस्सबाणी
{24:1} बिलाम क मालूम भवा कि यहोवा इस्राएल क आसीर्बाद देइ चाहत हीं। एह बरे बिलाम कउनो किस्म क जादू टोना क प्रयोग कइके ओका बदलइ नाहीं चाहेस। मुला बिलाम मुड़ा अउ उ रेगिस्तान कइँती लखेस।
{24:2} बिलाम रेगिस्तान क पार तलक लखेस अउ इस्राएल क सबहिं लोगन क लखेस। उ पचे आपन अलग-अलग परिवार समूहन क पहँटा मँ सिबिर डाए भए रहेन। तब परमेस्सर क आतिमा बिलाम प उतरी।
{24:3} अउर बिलाम इ शब्दन क बोला: “बोर क पूत बिलाम क सँदेसा अहइ जउन मइँ साफ-साफ निहारत हउँ उहइ क बारे मँ बोलत हउँ
{24:4} मइँ इ सँदेसा क परमेस्सर स सुनेउँ ह। मइँ लखेउ हँ जउन सर्वसक्तीमान परमेस्सर मोका देखॉएस ह। मइँ मूँड़ि निहुराइके बतावत हउँ जउन मइँ साफ-साफ देखॅत हउँ।
{24:5} “याकूब क मनइयो! तोहार तम्बू बहोतइ सुन्नर अहइँ! इस्राएल क मनइयो! तोहार घर बहोतइ सुन्नर अहइँ!
{24:6} तोहार तम्बू बगिया क नाई अहइँ जउन नदी क आगे लगावा गवा ह। तोहार घर उ बगिया क नाई बाटेन जउन नदी क किनारे बाढ़त रहत ह। तोहार घर मीठी महकउआ झाड़ी क नाई अहइँ जेका यहोवा उगाए बाटइ। तोहार घर सुन्नर बिरवा क नाई अहइँ जउन पानी स बाढ़त रहत हीं।
{24:7} तोहका पिअइ क पानी हमेसा मिलत रही। तोहका खूब इफरात पानी बिआ क बाढ़इ बरे मिली। तोहार सबन क राजा अगग स बड़ा होइ। तोहरे राज्ज क बड़की महिमा होइ।
{24:8} “परमेस्सर ओन लोगन क मिस्र स बाहेर लिआवा। उ ऍतना बरिआर सक्तीवाला अहइ जेतँना एक ठु अनेर साँड़। उ पचे आपन सबहिं दुस्मनन क नास कइ देब। उ ओकर हड्यिन क तोड़ देब अउ आपन तीरन स ओनका भेद देब।
{24:9} उ सबइ सेर क नाई अहइँ जउन गुटुर-मुटुर बइठा अहइ अउर सोअत अहइ। कउनो मनई ओका जगावइ नाहीं चाहत। कउनो मनई जउन तोहका आसीर्बाद देइ, असीस पाइ। अउर कउनो मनई जउन तोहका सराप देइ उ पचे सराप पाइ।”
{24:10} तब बिलाम प बालाक बहोत कोहान। बालाक बिलाम स कहेस, “मइँ तोहका आपन दुस्मनन पइ सराप देइ बरे हिआँ बोलाएउँ रहा। मुला तू ओनका आसीर्बाद दिहे अहा। तू ओनका तीन दाइँ आसीर्बाद दिहे अहा।
{24:11} अब बिदा ह्वा अउ घरे जा। मइँ कहेउँ रहा कि मइँ तोहका बहोत जियादा अमीर बनाउब। मुला यहोवा तोहका इनाम पावइ स रोक रखे बाटइ।”
{24:12} बिलाम बालाक स कहेस, “का मइँ ओन संदेसवाहकन क जेनका तू मोरे लगे पठाएस रहा नाहीं कहेस रहा:
{24:13} ‘बालाक आपन सोना चाँदी स भरा आपन घर मोका दइ सकत ह। मुला मइँ तब भी सिरिफ उहइ बात कहि सकत हउँ जेका कहइ बरे यहोवा हुकुम दिहे अहइ। मइँ नीक या बुरा खुद कछू नाहीं कइ सकत हउँ। मोका उहइ करइ चाही जउन यहोवा क हुकुम होइ।’ का तोहका याद नाहीं कि मइँ इ बातन तोहरे मनइयन स कहेउँ।
{24:14} अब मइँ आपने लोगन क बीच जात अहउँ; मुला मइँ तोहका एक चिताउनी देब। मइँ तोहसे कहब कि भविस्स मँ इस्राएल क इ लोग तोहरे संग अउ तोहरे लोगन क संग का करिहीं।”
{i24:15} बिलाम क आखिरी भविस्सबाणी
{24:15} तब बिलाम इ बातन क कहेस: “बोर क पूत बिलाम क इ सब्द अहइँ। इ सबइ सब्द उ मनई क अहइँ जउन चीजन क साफ साफ लखि सकत ह।
{24:16} मइँ परमेस्सर स इ सँदेसा सुनेउँ ह। मइँ गियान पाएउँ ह जउन सवोर्च्य परमेस्सर दिहेस ह जेका सर्वसक्तीमान परमेस्सर दिहेस ह। मइँ उ निहारेउँ ह। मइँ दण्डवत कइके कहत हउँ जउन मइँ निहारेउँ ह।
{24:17} “मइँ लखत अहउँ कि यहोवा आवत बा, मुला अबहिं नाहीं। मइँ ओकर अवाई लखत हउँ, मुला हाली नाहीं। याकूब क परिवार स एक तारा आई। इस्राएल क मनइयन मँ स एक नवा राजा आई। उ राजा मोआबी मनइयन क मूँड़ खूँद देइ। उ सेथ क सबहिं पूतन क मूँड़न क चकना-चूर कइ देइ।
{24:18} इस्राएल ताकतवर होइ! उ एदोम क राज्ज पाई। उ आपन दुस्मन सेइर क राज्ज पाई।
{24:19} “उ याकूब क परिवार स सासन करब। सहर मँ उ सबन लोगन क नास करी जउन जिअत बचा भवा बाटेन।”
{24:20} तब बिलाम आपन अमालेकी मनइयन क लखेस अउ इ बातन क कहेस: “सब रास्ट्रन मँ स अमालेकी सबन त जियादा बरिआर रहा। मुला अमालेकी भी बरबाद कइ दीन्ह जाइ!”
{24:21} तब बिलाम केनित मनइयन क लखेस अउ ओसे इ सब बात किहेस: “तू सबइ पतियात ह कि तोहार देस उहइ तरह सुरच्छित बा, जइसे कउनो ऊँचे पहाड़े प एक चिरइया क झोंझ।
{24:22} मुला तू कनित लोगो नस्ट होइ जाब्या जइसे यहोवा केन क नास किहेस ह। अससूर तोहका बन्दी बनाइ लेइ।”
{24:23} तब बिलाम इ बतिया कहेस: “कउनो मनई नाहीं जी सकत जब परमेस्सर अइसा करत ह।
{24:24} कित्तियन क घाट स जहाज अइहीं। उ सबइ अससूर अउ एबर क हरइहीं। मुला तब सब जहाज नस्ट कइ दीन्ह जइहीं।”
{24:25} तब बिलाम उठा अउ आपन घर लउटि गवा अउ बालाक भी आपन राहे चला गवा।
{i25:1} पेऑर मँ इस्राएल
{25:1} इस्राएल क लोग अबहिं सित्तीम क इलाका मँ सिबिर डाए रहेन। उ समई इस्राएली मनसेधूअन मोआबी मेहररुअन क संग वेस्यावृत्ति करइ लागेन।
{25:2} मोआबी मेहररुअन मनसेधुअन क आवइ अउ आपन मिथ्य देवतन क भेंट चढ़ावइ मँ मदद करइ क न्यौतेन। इस्राएली लोगन हुवाँ भोजन किहन अउ देवतन
{25:3} क पूजन। उ ठउरे प इस्राएल क लोग इ तरह लबार देवता-पोर क बाल क पूजा सुरु किहन। यहोवा इ लोगन प किरोध किहेस।
{25:4} यहोवा मूसा स कहेस, “इ मनइयन क नेता लोगन क लिआवा। ओनका धूप मँ यहोवा क समन्वा लट्काइ द्या। तब यहोवा इस्राएल क मनइयन प न कोहाइ।”
{25:5} तउ मूसा इस्राएल क जजन स कहेस, “तू पचन मँ स हर एक क आपन परिवार समूह मँ ओन लोगन क हेरिके निकारब अहइ जउन मनइयन क पेऑर क लबार देवता बँल क आराधना खातिर अगुअइ किहन ह। तब तोहका उ मनइयन क जरुर मारि डावइ चाही।”
{25:6} उ समइ मूसा अउ सबहिं इस्राएल क नेतन मिलापवाला तम्बू क दुआरे प एक संग बटुरा रहेन। एक इस्राएली मनई एक मिद्यानी मेहरारु क आपन परिवारे मँ आपन घरे लिआवा। उ इ हुवाँ किहेस जहाँ ओका मूसा अउ सारे देवता लखि सकत रहेन। मूसा अउ नेतन मिलापवाला तम्बू क समन्वा रोवत रहेन।
{25:7} याजक हारून क पोता अउ एलीआज़ार क पूत पीनहास ऍका लखेन। एह बरे बइठक क तजि दिहस अउ आपन भाला उठाएस।
{25:8} उ इस्राएली मनई क पाछे पाछे ओकरे तम्बू मँ गवा। तब उ इस्राएली मनसेधू अउ मिद्यानी मेहरारु क आपन भाला स मारि डाएस। उ तम्बू मँ आपन भाला क दुइनउँ क बदन स भोंकि के पार कइ दिहस। उ टेमॅ इस्राएल क लोगन मँ एक बड़की बेरामी सँचरी रही। मुला जब पीनाहास इ दुइनउँ मनइयन क मारि डाएस तउ बेरामी रुकि गइ।
{25:9} इ बेरामी स 24,000 मनई मरि गवा रहेन।
{25:10} यहोवा मूसा स कहेस,
{25:11} “याजक हारून क पोता अउ एलीआज़ार क पूत फिनहस इस्राएल क लोगन क मोरे किरोध स बचाइ लिहस। उ लोगन क बीच मँ मोर बरे व्यग्रसील रहा। एह बरे मइँ लोगन क आपन व्यग्रता मँ नाहीं मारब्या।
{25:12} एह बरे फिनहम स कहा कि मइँ ओकरे संग एक सान्ति क करार करइ चाहत हउँ।
{25:13} उ अउ ओकरे पाछे बंसे मँ जन्मा मोरे संग एक करार करिहीं। उ पचे सदा याजकन रइहीं। काहे की उ आपन परमेस्सर क सम्मान बरे व्यग्रसील रहा उ इस्राएल क लोगन क पाप बरे प्रायस्चित किहेस।”
{25:14} जउन इस्राएली मनई मिद्यानी मेहरारु क संग मारा गवा रहा ओकर नाउँ ज़िम्रि रहा। उ साल क पूत रहा। उ सिमोन क परिवार समूह क नेता रहा।
{25:15} अउर मिद्यानी मेहरारु क मारी गइ रही ओकर नाउँ कोजबी रहा। उ जूर क बिटिया रही। उ अपने परिवार क मुखिया रहा। अउर उ मिद्यानी परिवार समूह क नेता रहा।
{25:16} यहोवा मूसा स कहेस,
{25:17} “मिद्यानी लोग तोहार दुस्मन अहइँ। तोहका ओनका मारि डावइ चाही।
{25:18} उ पचे पहिले ही तोहका आपन दुस्मन बनाइ लिहे अहइँ। उ पचे तोहका ललचाएस अउ तू आपन लबार देवतन क पोर मँ पूजवाया। उ पचे तोहमाँ स एक मनई क कोजबी क संग वेस्यावृत्ति क अपराध करइ बरे बहकाएस। उ मिद्यानी नेता क बिटिया रही। मुला इहइ मेहरारु तब मारी गइ जब इस्राएली लोगन मँ महामारी फइली। इ महामारी एह बरे सँचर गइ काहेकि लोगन क संग लबार देवता बाल-पेऑर क आराधना करइ बरे छल कीन्ह ग रहा।”
{i26:1} दूसर जन-गणना
{26:1} बड़की बेरामी क पाछे, यहोवा मूसा अउ हारून क पूत याजक एलीआज़ार स बात किहस।
{26:2} उ कहेस, “सबहिं इस्राएली लोगन क गनती करा। हर एक परिवार क लखा अउ बीस बरिस या ओसे जियादा उमर क हर एक मनसेधू क गना जउन इस्राएल क फउज मँ सेवा करइ जोग्ग अहइँ।”
{26:3} इ टेमॅ लोग मोआब क मइदानन मँ सिबिर डाए रहेन। इ जारिको स लइके यरदन नदी क उस पार तलक बसा भवा रहा। एह बरे मूसा अउ याजक एलीआज़ार मनइयन स बात किहन। उ पचे कहेन,
{26:4} “तोहका बीस बरिस या ओसे जियादा उमर क हर एक मनसेधू क गनइ चाही। इहइ उ हुकुम रहा जउन यहोवा मूसा क मानइ बरे दिए रहा।” हिआँ ओन इस्राएल क लोगन क सूची बाटइ जउन मिस्र स आए रहेन:
{26:5} इ सबइ रूबेन परिवार क लोग रहेन। (रूबेन इस्राएल क पहिलौटी क पूत रहा) इ सबइ परिवार रहेन: हनोक — हनोकी परिवार पल्लू — पल्लियत परिवार
{26:6} हेस्रोन — हेस्रोनी परिवार। कर्मी — कर्मी परिवार।
{26:7} रूबेन क परिवार समूह मँ उ सबइ परिवार रहेन। जोड़ मँ सब 43,730 मनसेधू रहेन।
{26:8} पल्लू क पूत एलीआब रहा।
{26:9} एलीआब क तीन पुत्र रहेन-नमूएल, दातान अउ अबीराम। इ याद राखा कि दातान अउ अबीराम दुइ नेता रहेन जउन मूसा अउ हारून क खिलाफ होइ गएन। उ पचे कोरह क मनवइया रहेन अउ कोरा यहोवा क बिरोधी होइ गवा।
{26:10} उहइ टेमॅ रहा जब धरती फाटि गइ अउ कोरह अउर ओकरे सबहिं मनवइयन क धरती लील लिहेस। सब 250 मनसेधू मरि गएन। इ इस्राएल क सब मनइयन बरे एक संकेत अउ चिताउनी रही।
{26:11} मुला कोरह क परिवार क दूसर लोग नाहीं मरेन।
{26:12} सिमोन क परिवार समूह क इ परिवार रहेन। नमूएल — नमूएल परिवार यामीन — यामीन परिवार याकीन — याकीन परिवार
{26:13} जेरह — जेराही परिवार साऊल — साऊल परिवार।
{26:14} सिमोन क परिवार समूहन मँ उ सबइ परिवार रहेन। एहमाँ कुल 22,200 मनसेधू रहेन।
{26:15} गाद क परिवार दलन मँ इ सबइ परिवार रहेन: सपोन — सपोन परिवार हाग्गी — हाग्गी परिवार सुनी — सुनी परिवार
{26:16} ओजनी — ओजनी परिवार एरी — एरी परिवार
{26:17} अरोद — अरोद परिवार अरेली — अरेली परिवार
{26:18} गाद परिवार समूह क उ सबइ परिवार रहेन। एहमँ कुल 40,500 मनसेधू रहेन।
{26:19} यहूदा परिवार समूह क इ सबइ परिवार रहेन: सेला — सेलनी परिवार पेरेस — पेरेस परिवार
{26:20} जेरह — जेरह परिवार (यहूदा क दुइ पूत एर अउ ओनान कनान मँ मर गए रहेन।)
{26:21} पेरेस क इ सबइ परिवार रहेन: हेस्रोन — हेस्रोनी परिवार हामूल — हामूल परिवार
{26:22} यहूदा क परिवार समूह क उ सबइ परिवार रहेन। ऍनके कुल मनसेधुअन क गनती 76,500 रही।
{26:23} इस्साकर क परिवार समूह क इ सबइ परिवार रहेन: तोला — तोला परिवार पुव्वा — पुव्वा परिवार
{26:24} यासूब — यासूब परिवार सिम्रोन — सिम्रोन परिवार
{26:25} इस्साकार परिवार समूह क इ सबइ परिवार रहेन। एहमाँ कुल मनसेधुअन क गनती 64,300 रही।
{26:26} जबूलून क परिवार समूह क इ सबइ परिवार रहेन: सेरेद — सेरेद परिवार एलोन — एलोन परिवार यहलेल — यहलेल परिवार
{26:27} जबूलून क परिवार समूह क उ सबइ परिवार रहेन। एहमाँ कुल मनसेधुअन क गनती 60,500 रही।
{26:28} यूसुफ क दुइ पूत मनस्से अउ एप्रैम रहेन। हर एक पूत आपन परिवार क संग परिवार समूह बन गवा।
{26:29} मनस्से क परिवार मँ इ सबइ रहेन: माकीर — माकीर परिवार। (माकीर गिलाद क बाप रहा।) गिलाद — गिलाद परिवार
{26:30} गिलाद क परिवार क इ सबइ रहेन: ईएजेर — ईएजेर परिवार हेलेक — हेलेकी परिवार
{26:31} अस्रीएल — अस्रीएली परिवार सेकेम — सेकेमी परिवार
{26:32} समीदा — समीदा परिवार हेपेर — हेपेरी परिवार
{26:33} हेपेर क पूत सलोफाद रहा। मुला ओकर कउनो पूत नाहीं रहा। सिरिफ बिटिया रही। ओकरी बिटियन क नाउँ महला, नोआ, होग्ला, मिल्का अउ तिर्सा रहेन।
{26:34} मनस्से परिवार समूह क इ सबइ परिवार रहेन। एहमाँ कुल मनसेधुअन 52,700 रहेन।
{26:35} एप्रैम क परिवार समूह क इ सबइ परिवार रहेन: सूतेलह — सूतेलही परिवार बेकरे — बेकरी परिवार तहन — तहनी परिवार
{26:36} एरान सुतेलह परिवार क रहा। ओकर परिवार एरनी रहा।
{26:37} एप्रैम क परिवार समूह मँ उ सबइ परिवार रहेन। कुल मनसेधुअन क गनती 32,500 रही। उ पचे अइसे सब लोग रहेन जउन जौसेफ क परिवार समूह क रहेन।
{26:38} बिन्यामीन क परिवार समूह क परिवार इ सबइ रहेन: बेला — बेला परिवार असबेल — असबेली परिवार अहीरम — अहीरमी परिवार
{26:39} सपूपाम — सपूपाम परिवार हूपाम — हुपामी परिवार
{26:40} बेला क परिवार मँ इ सबइ रहेन: अर्द — अर्दा परिवार नामान — नामानी परिवार
{26:41} बिन्यामीन क परिवार समूह क इ सबइ परिवार रहेन। एहमाँ मनइयन क कुल गनती 45,600 रही।
{26:42} दान क परिवार समूह मँ इ सबइ परिवार रहेन: सूहाम — सूहामी परिवार समूह। दान क परिवार समूह स उ परिवार समूह रहा।
{26:43} सुहमीत परिवार-दल मँ बहोत स परिवार रहेन। एहमाँ मनसेधुअन क गनती 64,400 रही।
{26:44} आसेर क परिवार समूह क इ सबइ परिवार रहेन: यिम्ना — यिम्नी परिवार यिस्र — यस्री परिवार बरीआ-बरीआ परिवार।
{26:45} बरीआ क इ सबइ परिवार अहइँ: हेबेर — हेबेरी परिवार मल्कीएल — मल्कीएली परिवार।
{26:46} (आसेर क एक बिटिया सेरा नाउँ क रही।)
{26:47} आसेर क परिवार समूहँ मँ उ सबइ परिवार रहेन। एहमाँ मनसेधुअन क गनती 53,400 रही।
{26:48} नेपताली क परिवार समूह क इ सबइ परिवार रहेन: यहसेल — यहसेली परिवार गूनी — गुनी परिवार
{26:49} येसेर — येसेरी परिवार सिल्लेम — सिल्लेमी परिवार
{26:50} नपताली क परिवार समूह क उ सबइ परिवार रहेन। एहमाँ मनसेधुअन क कुल गनती 45,400 रही।
{26:51} इ तरह इस्राएल क कुल मनसेधुअन क गनती 601,730 रही।
{26:52} यहोवा मूसा स कहेस,
{26:53} “हर एक परिवार क धरती दीन्ह जाइ। इ उहइ प्रदेस अहइ जेकरे बरे मइँ बचन दिहेउँ ह। हर एक परिवार समूह ओन मनइयन बरे ढेर क धरती पाइ जइहीं जेनका गना गवा।
{26:54} बड़कवा परिवार समूह जियादा भुइयाँ पाई अउ छोटा परिवार समूह कमती भुइयाँ पाई। मुला हर एक परिवार समूह क भुइयाँ मिली, जेकरे बरे मइँ बचन दिहेउँ ह। अउर जउन भुइयाँ क उ पचे पइहीं। उ ओनके गनी भइ गनती क बराबर होइ।
{26:55} हर एक परिवार समूह क पाँसा डाइ के आधार प तय कइके धरती दीन्ह जाइ। अउर उ पहँटा क उहइ नाउँ होइ जउन उ परिवार समूह क होइ।
{26:56} उ पहँटा जेका मइँ लोगन क देइ क बचन दिहेउँ ह, ओकरे बपोती मँ होइ। इ बड़के अउ छोटके परिवार समूह क दीन्ह जाइ। तय करइ बरे तोहका पाँसा फेंकइ क होइ।”
{26:57} लेवी क परिवार समूह भी गना गवा। लेवी क परिवार समूह क इ परिवार अहइँ: गेर्सोन — गेर्सोन परिवार कहात — कहात परिवार मरारी — मरारी परिवार
{26:58} लेवी क परिवार समूह स इ भी परिवार रहेन: लिब्नी परिवार हेब्रानी परिवार महली परिवार मुसी परिवार कहात परिवार अम्राम कहात क परिवार समूह क रहा।
{26:59} अम्राम क मेहरारु क नाउँ योकेबेद रहा। उ भी लेवी क परिवार समूह क रही। ओकर जन्म मिस्र मँ भवा रहा। अम्रान अउ याकेबेद क पूत हारून अउ मूसा रहेन। ओनकइ एक बिटिया मिरियम भी रही।
{26:60} हारून नादाब, अबीहू, एलीआज़ार अउ इतामार क बाप रहा।
{26:61} मुला नादाब अउ अबीहू मर गएन। काहे की उ पचे यहोवा क उ आगी स भेंट चढ़ाएन जउन ओनके बरे ओनकइ अधिकार नाहीं रहा।
{26:62} लेवी परिवार समूह क सबहिं मनइयन क गनती 23,000 रही। मुला इ सबइ इस्राएल क दूसर लोगन क संग नाहीं गना गएन उ धरती नाहीं पाइ सकेन जेका दूसर लोगन क देइ क बचन यहोवा दिहे रहा।
{26:63} मूसा अउ याजक एलीआज़ार इ सबहिं मनइयन क गनेन। उ पचे इस्राएल क लोगन क मोआब क मइदान मँ गनेन। इ यरीहो स यर्दन नदी क पार रहा।
{26:64} बहोत टेमॅ पहिले मूसा अउ याजक हारून इस्राएल क मनइयन क रेगिस्तान, मँ गने रहेन। मुला उ सबइ लोग मरि गवा रहेन। मोआब क मइदान मँ मूसा जउन लोगन क गनेन। उ पचे पहिले गना गए भए मनइयन स अलग रहेन।
{26:65} इ एह बरे भवा कि यहोवा इस्राएल क लोगन स इ कहे रहा कि उ सबइ रेगिस्तान मँ मरिहीं। ओकर मारइ क पाछे जउन सिरिफ दुइ बचा रहेन उ यपुन्ने क पत कालेब अउ नून क पत यहोसू रहेन।
{i27:1} सलोफाद क बिटियन
{27:1} सलोफाद हेपेर क पूत रहा। हेपेर गिलाद क पूत रहा। गिलाद माकीर क पूत रहा। माकीर मनस्से यूसुफ क पूत रहा। सलोफाद क पाँच बिटियन रहिन। ओनकइ नाउँ महला, नोवा, होग्ला, मिल्का अउ तिर्सा रहा।
{27:2} इ पाँचउ मेहररुअन मिलापवाला तम्बू मँ गइन अउ मूसा याजक एलीआज़ार, नेता लोग अउ एक संग बटुरे मनइयन ओनका लखेन। पाँचउ बिटियन कहेन,
{27:3} “हमार बाप उ सबइ मरि गएन जब हम पचे रेगिस्तान मँ जात्रा करत रहिन। ओकर मउत ओकर पाप बरे भइ। उ ओन मनइयन मँ नाहीं रहा जउन कोरह क दल मँ मिलि गवा। (कोरह उहइ रहा जउन यहोवा क खिलाफ होइ गवा रहा।) हमरे बाप क कउनो बेटवा नाहीं रहा।
{27:4} ऍकर इ अरथ भवा कि हमरे बाप क नाउँ न चली। इ ठीक नाहीं कि हमरे पिता क नाउँ नाहीं चलइ। ओकर नाउँ मेट जाइ काहे की ओकरे कउनो पूत नाहीं अहइ। एह बरे हम पचे माँग करित ह कि हमका कछू भुइयाँ उ भूइँया क अलवा दीन्ह जाइ जेका हमरे पिता क भाई लोग उत्तराधिकार क रूप मँ पइहीं।”
{27:5} एह बरे मूसा यहोवा स पूछेस कि उ का करइ।
{27:6} यहोवा ओसे कहेस,
{27:7} “सलोफाद क बिटियन फुरे कहत हीं। तोहका ओनके चाचा क संग संग ओनका भी धरती क हींसा देइ चाही, जउन तू ओनके बाप क देत्या।
{27:8} “एह बरे इस्राएल क मनइयन बरे ऍका कनून बनइ द्या: ‘जदि कउनो मनई क पूत न होइ अउर उ मरि जात ह तउ हर एक चीज ओकर बाटइ ओकरे बिटिया क होइ।
{27:9} जदि ओका कउनो बिटिया न होइ तउ जउन कछू भी होइ ओकरे भइयन क दीन्ह जाइ।
{27:10} जदि ओकर कउनो भाई न होइ तउ जउन कछू ओकर होइ ओकरे पिता क भाइयन क दीन्ह जाइ।
{27:11} अगर ओकरे बाप क कउनो भाई न होइ तउ जउन कछू ओकर होइ ओकरे परिवार क सबन न निचेक क नातेदाद क दीन्ह जाइ। इस्राएल क लोगन मँ इ कनून होइ चाही। यहोवा मूसा क इ हुकुम देत ह।’”
{i27:12} यहोसू नवा नेता अहइ
{27:12} तब यहोवा मूसा स कहेस, “उ पहाड़न क कतारन मँ एक क ऊपर चढ़ा जउन यरदन नदी क पूरब रेगिस्ताने मँ बा। तु उ धरती क निहरब्या जेका मइँ इस्राएल क मनइयन क देत अही।
{27:13} जब तू इ पहँटा क लखि लेब्या तब तू आपन भाई हारून क तरह मरि जाब्या।
{27:14} उ बात क सुमिरा जब लोग सीन क रेगिस्तान मँ पानी बरे कोहान रहेन। तू अउ हारून दुइनउँ मोर हुकुमबदूली किहा ह। तू पचे मोर मान नाहीं किहा अउ मनइयन क अगवा पवित्तर नाहीं बनाया रहा।” (इ पानी जिन क रेगिस्तान मँ कादेस क भीतर मरीबा मँ रहा।)
{27:15} मूसा यहोवा स कहेस,
{27:16} “यहोवा परमेस्सर अहइ। उहइ जानत ह कि लोग का सोचत अहइँ। यहोवा मोर बिनती अहइ कि तू इ मनइयन बरे एक नेता चुना।
{27:17} मइँ बिनती करत हउँ कि यहोवा एक अइसा नेता चुनी जउन ओनका इ प्रदेस स बाहेर लइ जाइ अउर ओनका नवा पहँटा मँ पहोंचाई। तब यहोवा क लोग बे गड़रिया क भेड़ी क नाई न होइहीं।”
{27:18} एह बरे यहोवा मूसा स कहेस, “नून क पूत यहोसू नेता होइ। यहोसू बहोत बुद्धिमान अहइ। ओवा नवा नेता बनावा।
{27:19} ओसे याजक एलीआज़ार अउ पूरा धामिर्क मण्डली क समन्वा खड़ा होइ क कहा। तब ओका सबहिं लोगन क समन्वा नवा नेता बनावा।
{27:20} “मनइयन क इ देखॉवा कि तू ओका नेता बनावत अहा, तब सबहिं ओकर हुकुम मनिहीं।
{27:21} जदि यहोसू कउनो खास निर्णम लेइ चाही तउ ओका याजक एलीआज़ार क लगे जाइ क होइ। एलीआज़ार उरिम क प्रयोग यहोवा क जवाब जानइ बरे करी। तब यहोसू अउ इस्राएल क सब लोग उ करिहीं जउन परमेस्सर कइहीं। जदि परमेस्सर कहत ह ‘बाहर जा।’ तब उ पचे ओनका बाहर लइ जाइ, अउर अगर उ कहत ह, ‘घरे प अराम करा।’ तउ उ पचे घर मँ आराम करिहीं।”
{27:22} मूसा यहोवा क आग्या मानेस। मूसा यहोसू याजक एलीआज़ार अउ इस्राएल क सब लोगन क समन्वा खड़ा होइके कहेस।
{27:23} तब मूसा आपन हाथे क ओकरे मूँड़े प देखॉवइ बरे धरेस कि उ नवा नेता अहइ। उ वइसे ही किहेस जइसा यहोवा कहे रहा।
{i28:1} रोज क भेंट
{28:1} तब यहोवा मूसा स बात किहेस। उ कहेस,
{28:2} “इस्राएल क मनइयन क इ हुकुम द्या। ओनसे कहा कि उ पचे मोर बलिदानन अउर अन्नबलि क भोजन जेकर सुगन्ध मोका प्रसन्न करत हीं क भेंट बारी गइ भेंट दुआरा चढ़ावइँ। इ निहिचित करा कि ओका उचित समइ मँ भेंट करइ चाही।
{28:3} इ होमबलि क ओनका यहोवा बरे चढ़ावइ चाही। ओनका दोख क बिना एक बरिस का दुइ ठु मेमना रोज भेंट क रूप मँ चढ़ावइ चाही।
{28:4} मेमनन मँ स एक क भिन्सारे चढ़ावा अउ दूसर मेमना क सर्यास्त क टेमॅ।
{28:5} ऍकरे अलावा एपा क दसवाँ हींसा अन्नबलि हीन क चौथाई जइतून क तेल क संग मिला भवा आटा क द्या।”
{28:6} (इ रोज क होम बलि अहइ जउन सीनै पहाड़ प प्रथम दाईं सरू किहे गवा रहेन। इ बारी गइ भेंट रही जउन यहोवा बरे सुहावना सुगन्ध अहइ।)
{28:7} “मनइयन क बारी गइ भेंट क संग पयेबलि करइ चाही। ओनका हर एक भेड़ क संग हीन क एक चौथाई दाखरस देइ चाही। उ पयेबलि क पवित्तर ठउरे मँ वेदी प डावा। इ यहोवा क भेंट अहइ।
{28:8} दूसरे भेड़ा क भेंट गोधूरि क टेमॅ चढ़ावा। ऍका भिन्सारे क भेंट क तरह चढ़ावा। अन्नबलि अउ दाखरस क एक ही तरीका स भेंट करिहीं। इ बारी गइ भेंट रही जउन यहोवा बरे सुहावना सुगन्ध अहइ।
{i28:9} सबित भेंट
{28:9} “सबित क दिन एक बरिस क बेदोखे क दुइ मेमना जइतून क तेल क संग मिला एपा क दुइ दसवाँ हींसा बढ़िया आटा क अन्नबलि अउ पयेबलि अउ दाखरस भी चढ़ावा।
{28:10} इ हरेक सबित क दिन क खास भेंट अहइ। इ भेंट रोजाना राजे क भेंट अउ दाखरस क भेंट क अलावा अहइ।”
{i28:11} नवा चन्द्रिमा क भेंट
{28:11} “हर एक महीना क पहिले दिन तू यहोवा क होमबलि चढ़उब्या। इ भेंट बेदोखे क दुइ बर्धा, एक भेड़ा अउ एक बरिस क सात मेमना होइ।
{28:12} हर एक बर्धा क संग जइतून क तेल क संग जेहमा एपा क तीन दसवाँ हींसा बढ़िया आटा क भेंट भी चढ़ावा। हर एक भेड़ा क संग जइतून क तेल क संग मिला एपा क दुइ दसवाँ हींसा बढ़िया आटा क भेंट भी चढ़ावा।
{28:13} हर एक भेड़ क बच्चा क संग जइतून क तेल क संग मिला भवा एपा क दसवाँ हींसा बढ़िया आटा क भेंट भी चढ़ावा। इ होमबलि अहइ जे आगी मँ तइयार भवा अहइ इ यहोवा बरे सुहावना सुगन्ध अहइ।
{28:14} पयेबलि मँ आधा हीन दाखरस हर एक बर्धा क संग, तिहाई हीन दाखरस हर एक भेड़ा क संग अउ चौथाई हीन दाखरस हर एक मेमना क संग होइ चाही। इ होमबलि अहइ जउन बरिस क हर एक महीना चढ़ावइ जाइ चाही।
{28:15} हमेसा रोजाना क होमबलि अउ पयेबलि क अलावा तोहका यहोवा क एक बोकरा देइ चाही। उ बोकरा पापबलि होइ।
{i28:16} फसह त्यौहार
{28:16} “पहले महीना नीसान क चउदहवाँ दिन यहोवा क सम्मान मँ फसह पर्व होइ।
{28:17} उ महीना क पन्द्रहवाँ दिन बे खमीरे क रोटी क दावत सुरु होत ह। इ पवित्तर जलसा सात दिनाँ तलक रहत ह। तू सिरिफ उहइ रोटी खाइ जउन बे खमीरे क होइ।
{28:18} इ पवित्तर जलसा क पहिले दिन तोहका खास बइठक बोलावइ चाही। उ दिन तोहका कउनो काम नाहीं करइ चाही।
{28:19} तू यहोवा क होमबलि देब्या। इ होमबलि दोख क बिना दुइ बर्धा, एक ठु भेड़ा अउ एक बरिस क सैंत ठु मेमना होइ।
{28:20} हर एक बर्धा क साथ जइतून क तेल क साथ साना भवा एपा क तीन दसवाँ हींसा बढ़िया आटा, भेड़ा क संग जइतून क तेल क संग साना भवा
{28:21} एपा क दुइ दसवाँ हींसा बढ़िया आटा अउर हर एक मेमना क संग एपा क दसवाँ हींसा जइतून क तेल क संग साना भवा बढ़िया आटा क अन्नबलि भी होइ।
{28:22} तोहका एक बैंकरा भी देइ चाही। उ बैंकरा तोहरे बरे पापबलि होइ। इ तोहरे पाप क ढाँपि देइ।
{28:23} तू पचन क ओन भेंटन क अलवा देइ चाही जउन तू हर एक भिन्सारे होमबलि क रूप मँ देत रहत ह।
{28:24} “उहइ तरह तोहका सैंत दिनाँ तलक बलि भेंट देइ चाही। इ आगी क दुआरा होमबलि क रूप मँ अन्न भेंटन होइ। इ यहोवा बरे सुहावना सुगन्ध अहइ। तू नेमॅ स होमबलि अउ ऍकर दाखरस भेंट चढ़उब्या। ऍकरे अलावा तू भोजन चढ़उब्या। होमबलि क अलावा इ भेंट क तोहका देइ चाही जउन तू रोज देत ह।
{28:25} “तब फसह क सतऍ दिन तू एक पवित्तर सभा बुलाउब्या, अउर उ दिन तू कउनो काम नाहीं करब्या।
{i28:26} हफ्ता क त्यौहार (पिन्तेकुस्त)
{28:26} “पहिले फल क उत्सव क अवसर पइ तोहका यहोवा क एक नवा अनाज क भेंट जरूर देइ चाहीं। उ टेमॅ प तोहका एक खास बइठक बोलावइ चाही। तू उ दिन कउनो काम नाहीं करब्या।
{28:27} तू पचे होमबलि चढ़उब्या। उ बलि यहोवा बरे सुहावानी सुगन्ध होइ। तू सबइ बे दोखे क दुइ साँड़, एक-एक बरिस क भेड़ा अउ सैंत मेमना क भेंट चढ़उब्या।
{28:28} तू हर एक साँड़ क संग जइतून क तेल क संग साना भवा एपा क तीन दसवाँ हींसा बढ़िया आटा, हर एक भेड़ा क संग एपा क दुइ दसवाँ हींसा
{28:29} अउ हर एक मेमना क संग एपा क दसवाँ हींसा आटा क भेंट चढ़उब्या।
{28:30} तोहका आपन पापे क ढाँपइ बरे एक ठु बैंकरा क बलि चढ़ावइ चाही।
{28:31} तोहका इ भेंट रोजाना क दग्ध-भेंट अउ ऍकर अन्नबलि क अलावा चढ़ावइ चाही। ठान ल्या कि गोरुअन मँ कउनो दोख नाहीं हो। अउर इ निहचय करि ल्या कि पयेबलि ठीक बाटइ।
{i29:1} तुरहियन क त्यौहार
{29:1} “सातवाँ महीना क पहिले दिन एक खास बइठक होइ। तू सबइ उ दिन कउनो काम नाहीं करब्या। उ तुरही बजावइ क दिन अहइ।
{29:2} तू पचे होमबलि चढ़उब्या। इ भेंटन यहोवा बरे सुहावनी सुगन्ध होइ। तू बेदोखे क एक साँड़ एक भेड़ा अउ एक-एक बरिस क सात मेमना चढ़उब्या।
{29:3} तू पचे एपा क तीन दसवाँ हींसा तेल स सना भवा नीक आटा हरेक बर्धा क संग, अउ एपा क दुइ दसवाँ हींसा भेंड़ा क संग चढ़ाउब्या।
{29:4} सात मेमना मँ स हरेक क संग एपा क दसवाँ हींसा आटा क भेंट चढ़उब्या।
{29:5} एकरे अलावा पापबलि बरे एक बोकरा भी चढ़उब्या। इ तोहरे पापे क ढाँपी।
{29:6} इ भेंटन नवा चन्द्रिमा भेंट अउ ओकरे अन्नबलि क अलावा होइ। अउर इ रोज क भेंट, एकर अन्नबलि अउ पयेबलि क अलावा होइहीं। इ नेम क मुताबिक कीन्ह जाइ चाही। एनका आगी बारइ चाही। इ यहोवा क बरे सुहावनी सुगन्ध होइ।
{i29:7} प्रायस्चित क दिन
{29:7} “सतऍ महीना क दसवाँ दिन एक खास बइठक होइ। उ दिन तू उपवास रखब्या अउर तू कउनो काम नाहीं करब्या।
{29:8} तू होमबलि भेंट करब्या। इ यहोवा बरे सुहावनी गन्ध होइ। तू बे दोखे क एक ठू साँड़ एक ठु भेड़ा अउ एक बरिस क सात मेमना भेंट चढ़उब्या।
{29:9} हर एक बर्धा क संग जइतून क तेले स साना भवा एपा क तीन दसवाँ हींसा आटा, भेड़न क संग एपा क दुइ दसवाँ हींसा आटा।
{29:10} अउ हर एक सातहु मेमना क संग एपा क दसवाँ हींसा आटा क भेंट चढ़उब्या।
{29:11} तू एक बोकरा भी पापबलि क अलावा भेंट करब्या। इ पाप बरे प्रायस्चित क अतिरिक्त होइ। इ रोजाना क बलि, अन्नबलि अउ पयेबलि क अलावा भी होइ।
{i29:12} कुटीर क त्यौहार
{29:12} “सतऍ महीना क पन्द्रहवाँ दिन एक खास बइठक होइ। इ कुटीर क त्यौहार होइ। तू उ दिना कउनो काम नाहीं करब्या। तू यहोवा बरे खास छुट्टी सात दिना तलक मनउब्या।
{29:13} तू होमबलि चढ़उब्या। इ यहोवा बरे सुहावनी सुगन्ध होइ। तू तेरह बर्धा, दुइ भेड़ा अउ एक बरिस क चउदह मेमना चढ़उब्या।
{29:14} तू तेरह बर्धा मँ स हर एक बरे जइतून क तेल क संग साना भवा एपा क तीन दसवाँ हींसा आटा, दुइनउँ भेड़न मँ स हर एक बरे एपा क दुइ दसवाँ हींसा
{29:15} अउ चउदह भेड़न मँ स हर एक बरे एपा क दसवाँ हींसा आटा क भेंट चढ़उब्या।
{29:16} तोहका एक ठु बोकरा भी पाप भेंट क रूप मँ अर्पित करइ चाही। इ रोजाना क भेंट अउ एकर अनाज अउ दाखरस भेंट क अलावा होइ।
{29:17} “इ पवित्तर दिन क दूसरे दिन तोहका बारह बर्धा, दुइ भेड़ा अउ चउदह ऍक बरिस क मेमना चढ़ावइ चाही। इ सबइ बिना दोख क होइ चाही।
{29:18} तोहका साँड़, भेड़ा अउ मेमना क संग गनती क मुताबिक तउले मँ अन्नबलि अउ पयेबलि भी चढ़ावइ चाही।
{29:19} तोहका पापबलि क रूप मँ एक ठु बोकरा क भी भेंट चढ़ावइ चाही। इ रोजाना क भेंट अउ अन्न अउ पयेबलि क अलावा भेंट होइ।
{29:20} “इ पवित्तर दिन क तीसर दिन तोहका बे दोखे क गियारह साँड़, दुइ भेड़ा अउ एक-एक बरिस क मेमना क भेंट चढ़ावइ चाही।
{29:21} तोहका बर्धा, भेड़ा अउ मेमना क ठीक गनती क मुताबिक अन्न अउ पयेबलि चढ़ावइ चाही।
{29:22} तोहका पापबलि क रूप मँ एक बोकरा क भी देइ चाही। इ रोजाना क भेंट अउ अन्नबलि अउ पयेबलि क अलावा भेंट होइ।
{29:23} “इ पवित्तर दिन क चउथा दिन तोहका बे दोखि क दस साँड़, दुइ भेड़ा अउ एक-एक बरिस क चउदह मेमना भेंट चढ़ावइ चाही। इ सबइ बेदोख होइ चाही।
{29:24} तोहका बर्धा, भेड़ा अउ मेमना क ठीक सख्याँ क मुताबिक अन्न अउ पयेबलि चढ़ावइ चाही।
{29:25} तोहका पापबलि क रूप मँ एक बोकरा क भी च़ढ़ावइ चाही। इ रोजाना क भेंट अउ अन्नबलि अउ पेयबलि क अलावा होइ चाही।
{29:26} “इ पवित्तर दिन क पँचए दिन तोहका बेदोख क नौ साँड़, दुइ भेड़ा अउ एक-एक बरिस क चउदह मेमना भेंट चढ़ावइ चाही। इ सबइ बेदोख होइ चाही।
{29:27} तोहका बर्धा, भेड़ा अउ मेमना क ठीक संख्याँ क मुताबिक अन्न अउ पयेबलि चढ़ावइ चाही।
{29:28} तोहका पापबलि क रूप मँ एक बोकरा क भी भेंट चढ़ावइ चाही। इ रोजाना क भेंट अउ अन्नबलि अउ पेयबलि क अलावा होइ चाही।
{29:29} “इ पवित्तर दिन क छठऍ दिन तोहका बे दोखे क चउदह साँड़, दुइ भेड़ा अउ एक-एक बरिस क चउदह मेमना क भेंट चढ़ावइ चाही।
{29:30} तोहका बर्धा, भेड़ा अउ मेमना क संग जेतँना होइ चाही उ मात्रा मँ अन्न अउ पयेबलि चढ़ावइ चाही।
{29:31} तोहका पापबलि क रूप मँ एक बोकराँ क भी भेंट देइ चाही। इ रोजाना क भेंट अउ अन्नबलि अउर पयेबलि क अलावा भेंट होइ।
{29:32} “इ पवित्तर दिन क सतऍ दिन तोहका बेदोख क सात साँड़, दुइ भेड़ा, अउ एक-एक बरिस क चउदह मेमना क भेंट चढ़ावइ चाही।
{29:33} तोहका बर्धा, भेड़ा अउ मेमना क संग गनी भइ गनती मँ अन्न अउ पयेबलि चढ़ावइ चाही।
{29:34} तोहका पापबलि क रूप मँ एक बोकरा क भी भेंट देइ चाही। इ रोजाना क भेंट अउ अन्नबलि तथा पयेबलि क अलावा भेंट होइ।
{29:35} “इ पवित्तर दिन क अठवाँ दिन तोहका एक समापन बइठक करइ चाहीं। तोहका उ दिन कउनो काम नाहीं करइ चाही।
{29:36} तू होमबलि अउ आगी क भेंट चढ़ावा। इ यहोवा बरे सुहावनी सुगंध होइ। तोहका बेदोखे क एक साँड़, एक भेड़ा अउ एक एक बरिस क सात मेमना भेंट मँ चढ़ावइ चाही।
{29:37} तोहका साँड़, भेड़ा अउ भेड़ी क बच्चा बरे गनी भइ मात्रा मँ अन्न अउ पयेबलि देइ चाही।
{29:38} तोहका पापबलि क रूप मँ एक बोकरा क भी भेंट देइ चाही। इ रोजाना क भेंट अउ अन्नबलि अउ पयेबलि क अलावा भेंट होइ चाही।
{29:39} “उ सबइ तोहार खास दिन यहोवा क सम्मान बरे अहइ। तोहकाएपा क दसवाँ हींसाओन बचन भेंट, आपन स्वेच्छा भेंट, होमबलि, अन्नबलि, पयेबलि अउ मेलबलि क अलावा इ पत्तिर दिनन म मानइ चाहीं।”
{29:40} मूसा इस्राएल क लोगन स ओन सबहिं बातन क कहेस जउन यहोवा ओका हुकुम दिहे रहा।
{i30:1} दीन्ह गवा खास बचन
{30:1} मूसा सबहिं इस्राएली परिवार समूहन क नेता लोगन स बात किहेस। मूसा यहोवा क इ आदेस क बारे मँ ओनसे कहेस।
{30:2} “अगर कउनो मनई परमेस्सर क खास बचन देइ चाहत ह या जदि उ मनई परमेस्सर क कछू खास न्यौछावर करइ क बचन देत ह तउ ओका वइसे ही करइ द्या। मुला ओन मनई क ठीक वइसेन ही करइ चाही जइसा उ बचन दिहे अहइ।
{30:3} “होइ सकत ही कि कउनो जवान मेहरारु आपन पिता क घर रहत होइ जउन जवान अहइ। अउर उ मेहरारु यहोवा क कछू चढ़ावइ क बचन देत होइ।
{30:4} अउर ओकर बाप इ बचन क बारे मँ सुनत ह अउर ओकर बरे (बचन क रद्द करइ बरे) कछू नाहीं कहत ह तउ उ जवान मेहरारू क बचन तउ जरुर पूरा कइ देइ चाही जेका करइ क उ बचन दिहे अहइ।
{30:5} मुला अगर ओकर बाप ओकर दीन्ह गवा बचन क बारे मँ सुनिके ओका पूरा करइ स मना करत ह तउ उ मेहरारु क उ बचन पूरा नाहीं करइ चाही जेका उ बचन लिहेस ह। काहेकि ओकर बाप ओका रोकेस। एह बरे यहोवा ओका छिमा करिहीं।
{30:6} “होइ सकत ह कि कउनो मेहरारु बात ही बातन मँ बे सोचे बिचारे कउनो किरिया खाइ लेत ह अउ पाछे ओकर बियाह होइ जात ह।
{30:7} अउर भतार दीन्ह गवा बचन क बारे मँ सुनत ह अउ अउर ओकर (बचन क रद्द करइ) बरे कछू नाहीं कहत ह। तउ उ मेहरारु क आपन दीन्ह गवा बचन क मुताबिक काम क पूरा कइ लेइ चाही।
{30:8} मुला जदि भतार दीन्ह गवा बचन क बारे मँ सुनत ह अउ ओका अंगीकार नाहीं करत ह तउ मेहरारु क दीन्ह गवा बचन क पूरा नाहीं करइ क पड़ी। ओकर भतार ओकर बचन रोकि दिहन-उ ओका कही गइ बात क पूरा नाहीं करइ दिहस। एह बरे यहोवा ओका छिमा करिहीं।
{30:9} “कउनो राँड़ या तलाक दीन्ह गइ मेहरारु खास बचन दइ सकत ह। अगर उ अइसा करत ह तउ ओका आपन ठीक बचन क मुताबिक करइ चाही।
{30:10} “एक बियाही मेहरारु यहोवा क कछू चढ़ावइ क बचन, या कछू स अपने आप क बचाइ क बचन दइ सकत ह।
{30:11} अदि ओकर भतार दीन्ह गए बचन क बारे मँ सुनत ह अउ ओका आपन बचन क पूरा करइ देत ह तउ ओका ठीक आपन दीन्ह गए बचनन क मुताबिक ही उ काम करइ चाही।
{30:12} मुला अगर ओकर भतार ओकर दीन्ह गए बचन क सुनत ह अउर ओका बचन पूरा करइ स मना कइ देत ह तउ ओका आपन दीन्ह गए बचन क मुताबिक उ काम पूरा नाहीं करइ क होइ। ऍकर कउनो महत्व न होइ काहे की उ का बचन दिहे रहा, ओकर भतार उ बचन क भगं कइ सकत ह। अगर ओकर भतार उ बचन क तोड़ देत ह तउ यहोवा ओका छिमा करिहीं।
{30:13} एक बियाही मेहरारु यहोवा या परमेस्सर क कउनो खास बचन दइ सकत ह। भतार ओकरे बचन मँ स कउनो क रोक सकत ह या भतार उ बचन मँ स कउनो क पूरा करइ देइ सकत ह।
{30:14} भतार आपन मेहरारु क कइसे बचन पूरा करइ देइ? अगर उ दीन्ह ग बचन क बारे मँ सुनत ह अउ ओनका रोकत नाहीं तउ मेहरारु क आपन दीन्ह ग बचन क मुताबिक काम क पूरा करइ चाही।
{30:15} अगर भतार दीन्ह ग बचन क बारे मँ सुनत ह अउ ओकर पाछे ओका बचन पूरा करइ स रोकत ह तउ ओकर बचन तोड़इ क जिम्मेदारी भतार प होइ।”
{30:16} इ सबइ हुकुम अहइ जेनका परमेस्सर मूसा क दिहेस। इ सब आदेस एक मनई अउ ओकरे मेहरारु क बारे मँ अहइँ अउ बाप अउ ओकरे बिटिया क बारे मँ अहइ जउन उ जवान मेहरारू रहइ अउ अपने बाप क घरे मँ रहत होइ।
{i31:1} इस्राएल मिदियनन क खिलाफ फुन हमला किहेस
{31:1} यहोवा मूसा स बात किहेस। उ कहेस,
{31:2} “‘मइँ इस्राएल क लोगन क संग मिद्यानी लोग जउन किहे बाटइँ, ओकरे बरे मइँ सजा देब।’ ओकरे पाछे मूसा तू मरि जाब्या।”
{31:3} एह बरे मूसा मनइयन स बात किहेस। उ कहेस, “आपन कछू मनइयन क जुद्ध बरे तइयार करा। यहोवा ओन मनइयन क प्रयोग मिदियानी लोगन क सजा देइ मँ करिहीं।
{31:4} अइसे 1,000 मनइयन क इस्राएल क परिवार समूहन स चुना।
{31:5} इस्राएल क सबहिं परिवार समूहन स 12,000 सिपाही होइहीं।”
{31:6} मूसा ओन 12,000 मनइयन क जुद्ध बरे पठाएस। उ याजक एलीआज़ार क पूत पनीहास क ओनके संग पठाएस। पनीहास आपन संग पवित्तर चीजन, सीगं अउ तुरहियन लइ लिहेस।
{31:7} इस्राएल क लोग मिदियानी लोगन क नरसिंग वइसेन ही लड़ेन जइसा यहोवा मूसा क हुकुम दिहे रहा। उ पचे सबहिं मिद्यानी मनइयन क मारि डाएन।
{31:8} जउन मनइयन क उ पचे मारि डाएन ओहमाँ एवी, रकैम, सूर, हूर अउ रेबा इ सबइ पाँच मिद्यानी राजा रहेन। उ पचे बेआँर क पूत बिलाम क भी तरवारे स मारि डाएस।
{31:9} इस्राएल क लोग मिद्यानी मेहररुअन अउ गदेलन, ओनकइ सब भेड़ी, गइयन अउ सब चीजन क बन्दी बनाइ लिहन।
{31:10} तब उ पचे ओनके सब डेरन मँ अउ सहरन मँ आगी लगाइ दिहन जहाँ उ पचे रहत रहेन।
{31:11} उ पचे सब मनइयन अउ गोरुअन क लइ लिहन,
{31:12} अउर ओनका मूसा, याजक एलीआज़ार अउ इस्राएल क सब लोगन क लगे लइ गएन। उ पचे ओन सबहिं इस्राएल क सिबिर मँ लाएन जेनका उ पचे हुवाँ पाइ लिहन। इस्राएल क लोग मोआब क समतल मँ बसा यरदन घाटी मँ सिबिर डाए रहेन। इ यरीहो क निचके यरदन नदी क पूरब कइँती रहा।
{31:13} तब मूसा, याजक एलीआज़ार अउ मनइयन क नेता, सिपाहियन स मिलइ बरे डेरन स बाहेर गएन।
{31:14} मूसा सेनापति लोगन प बहोत कोहान रहा। उ ओन 1,000 क फउज क संचालक लोगन अउ एक सौ क फउज क संचालक लोगन प कोहान रहा जउन जुद्ध स लौटिके आए रहेन।
{31:15} मूसा ओनसे कहेस, “तू आदमी लोग मेहररुअन क काहे जिअत रहइ दिहा?
{31:16} लखा इ अउरत ही रही जेकरे वजह स बिलाम क घरना मँ इस्राएलियन बरे समस्या पइदा भइन अउ पेऑर मँ यहोवा क खिलाफ होइ गएन जेहसे इस्राएल क मनइयन क महामारी भोगइ क पड़ी।
{31:17} तउ अब मिद्यानी नर गदेलन क मारि डावा। अउर ओन सबहिं मिद्यानी मेहररुअन क मारि डावा जउन कउनो मनई क संग रही होइँ। ओन सब मेहररुअन क मारि डावा जेकर कउनो मनई क संग सारीरिक सम्बंध होइ।
{31:18} तू सिरिफ ओन सबहिं बिटियन क जिअइ द्या जेकर कउनो मनई क संग सारीरिक सम्बंध नाहीं भइ।
{31:19} तब एकर बाद तू सबइ सिपाहियन क जउन लोगन क मारेस या ल्हास क छुएस सात दिना तलक सिबिर क बाहर रहइ क पड़ी। तीसरे अउ सताएँ दिनन तू अउर तोहार बन्दी सुद्ध होब्या।
{31:20} तोहका उहइ काम सातवें दिन फिर करइ क होइ। तोहका आपन सबहिं ओढ़ना धोवइ चाही। तोहका चाम क बनी हर चीज ऊनी अउ काठे क बनी चीजन क भी धोवइ चाही। तोहका सुद्ध होइ जाइ चाही।”
{31:21} तब याजक एलीआज़ार सिपाहियन स कहेस कउन जुद्ध क लउटेस ह। उ कहेस, “इ उहइ नेम बाटेन जेका यहोवा मूसा क दिहे रहा।
{31:22} मुला जउन चीजन आगी मँ डाइ जाइ सकत हीं ओकरे बारे मँ अलग-अलग नेमॅ अहइँ। तोहका सोना, चाँदी, काँसा, लोहा, टिन या सीसा क आगी मँ डावइ चाही। जब तू ओनका
{31:23} सुद्धीकरण बरे लाल गाय क राख मिला भवा पानी स धोवा उ सबइ सुद्ध होइ जइहीं। जदि चीजन आगी मँ न नाई जाइ सकइँ तउ तोहका ओनका पानी स धोवइ चाही।
{31:24} सतऍ दिन तोहका आपन सारा ओढ़ना धोवइ चाही। जब तू सुद्ध होइ जाब्या। ओकरे बाद तू पचे सिबिर मँ आइ सकत ह।”
{31:25} तब यहोवा मूसा स कहेस,
{31:26} “मूसा तोहका याजक एलीआज़ार अउ सबहिं नेता लोगन क चाही कि तू पचे ओन बन्दियन, गोरुअन अउ सबहिं चीजन क गना जेनका फउजी लोग जुद्ध स लाए होइँ।
{31:27} तब ओन सबहिं चिजियन क जुद्ध मँ भाग लेइ वालन आधा फउजी लोगन अउ बाकी आधा इस्राएल क मनइयन मँ बाँटि देइ चाही।
{31:28} जउन सिपाही जुद्ध मँ भाग लेइ ग रहेन ओनसे ओन चीजन क कर ल्या। उ हींसा यहोवा क होइ। हर एक पाँच सौ चीजन मँ स एक यहोवा क हींसा होइ। एहमाँ मनई, गाय, गदहन अउ भेड़ी सामिल अहइँ।
{31:29} जउन फउजी जुद्ध मँ जउन चीजन क पाएन ह, ओनका आधी हींसा कर क रूप मँ ल्या। तब ओन चीजन क (प्रति एक पाँच सौ मँ स एक) याजक एलीआज़ार क द्या। तब हींसा यहोवा क होइ।
{31:30} अउर तब बाकी लोगन क आधा मँ स हर एक पचास चीजन मँ स एक चीज ल्या। एहमाँ मनई, गाय, गदहन, भेड़ी या दूसर जनावर सामिल बाटेन। इ हींसा लेवी बंसी मनइयन क द्या। काहे? काहेकी लेवी बंसी यहोवा क पवित्तर तम्बू क देखत रेखत हीं।”
{31:31} इ तरह मूसा अउ एलीआज़ार उहइ किहन जउन मूसा क यहोवा क हुकुम रहा।
{31:32} फउजी सिपाही 675,000 भेड़ीन,
{31:33} बहत्तर हजार गोरु,
{31:34} इक्सठ हजार गदहन,
{31:35} बत्तीस हजार मेहररुअन लूटे रहेन। (इ सबइ अइसी मेहररुअन रहिन जेनकइ कउनो मनई क संग सारीरिक सम्बंध नाहीं रहा।)
{31:36} जउन सिपाही जुद्ध मँ गए रहेन उ सबइ आपन हींसा क 337,500 भेड़िन क पाइ लिहन।
{31:37} फउजियन स लीन्ह ग यहोवा क कर 675 भेंड़ रहा।
{31:38} फउजियन क 36,000 गाइयन मिलि गएन। उ पचे बहत्तर यहोवा क दिहेन।
{31:39} फउजी 30,500 गदहा पाइ गएन। उ पचे यहोवा क इकसठ दिहेन।
{31:40} फउजियन क 16,000 मेहरारु मिलिन। उ सबइ यहोवा क बत्तीस दिहेन।
{31:41} यहोवा क हुकुम क मुताबिक मूसा यहोवा बरे दीन्ह गइ ओन सारी भेंटन क याजक एलीआज़ार क दिहस।
{31:42} तब मूसा मनइयन स मिला भवा आधा हींसा क गनेस। इ उ हींसा रहा जेका मूसा जुद्ध मँ जाइवालन फउजियन स लिहे रहा।
{31:43} मनइयन 337,500 भेड़ी,
{31:44} छत्तीस हजार गाइयन,
{31:45} तीस हजार पाँच सौ गदहा
{31:46} अउ 16,000 मेहरारु पाएन।
{31:47} मूसा हर एक पचास चीजन प एक चीज यहोवा बरे लिहस। एहमा गोरु अउ मनई दुइनऊ सामिल रहेन। तब ओन चीजन क उ लेवी बंसी लोगन क दिहेस। काहेकि उ यहोवा क पवित्तर तम्बू क देखत रेखत रहेन। मूसा इ यहोवा क हुकुम क मुताबिक किहेस।
{31:48} तब सेना क संचालक (1,000 सिपाहियन क सेनापति अउ एक सौ सिपाहियन क सेनापति) मूसा क निअरे गएन।
{31:49} उ पचे मूसा स कहेन, “हम पचे आपन फउजियन क गना ह। हम पचन मँ स कउनो भी कम नाहीं अहइ।
{31:50} एह बरे हम लोग हर एक ठु सिपाही स यहोवा क भेंट लइ आवत अही। हम पचे सोना क चीज बाजूबन्द, कड़ा, मुँदरी, बाली अउ हबेल लइ आवत अही। इ सब भेंट यहोवा क समन्वा हमार पाप बरे प्रायस्चित बरे होइ।”
{31:51} एह बरे मूसा उ सबइ सोना क चीज लिहस अउ याजक एलीआज़ार क ओन चीजन्क दिहस।
{31:52} एक हजार फउजियन क सेनापतियन अउ एक सौ मनइ क सेनापातियन जउन सोना बटोरेन ओकर वजन 16,750 सेकेल रहा।
{31:53} हर एक फउजी लड़ाई मँ मिली भइ बाकी चीजन क हींसा अपने लगे रख लिहस।
{31:54} मूसा अउ याजक एलीआज़ार एक हजार फउजियन क सेनापतियन अउर एक सौ मनइयन क सेनापातियन स सोना अंगीकार किहस। तब उ पचे सोना क मिलापवाला तम्बू मँ धरेस। इ भेंट एक यादगार क रूप मँ इस्राएल क लोगन बरे यहोवा क समन्वा रहिन।
{i32:1} यरदन नदी क पूरब क परिवार समूहन
{32:1} रूबेन अउ गाद परिवार समूहन क लगे ढेर तदाद मँ मवेसियन रहेन। ओनॅ मनइयन याजेर अउ गिलाद क निचके क धरती लखेन। उ पचे बिचारेन कि उ धरती ओनके गोरु बरे ठीक अहइ।
{32:2} एह बरे रूबेन अउ गद परिवार समूहन क लोग मूसा क निअरे आएन। उ पचे मूसा, याजक एलीआज़ार अउ मनइयन क नेता लोगन स बात किहेन।
{32:3} उ पचे कहेन, “आपक सेवक हम सबन क लगे भारी तदाद मँ गोरु अहइँ। अउर उ भुइयाँ जेका परमेस्सर हम लोगन क जीतइ अउर
{32:4} कब्जा करइ क दिहस, गोरूअन बरे एक ठू बाढ़ियाँ चरागाह अहइ। इ पहँटा मँ अतारोत, दीबोन, याजेर, हेसबोन, एलाले सबाम, नबो, बोन सामिल अहइँ।
{32:5} अगर आप लोगन क रजामन्दी होइ तउ हम पचे चाहब कि इ पहँटा हम पचन क दीन्ह जाइ। हम लोगन क यरदन नदी क दूसर कइँती न लइ जाइँ।”
{32:6} मूसा रूबेन अउ गाद क परिवार समूहन स पूछेस, “का तू पचे हिआँ बसब्या अउ आपन भाइयन क हिआँ स जाइ अउ जुद्ध करइ देब्या?
{32:7} तू पचे इस्राएल क लोगन क उत्साह काहे भंग करइ चाहत बाट्या? होइ सकत ह उ पचे यरदन नदी क पार जउन पहँटा यहोवा ओनका दिसह ह नाहीं लेइ चाहीं।
{32:8} तोहार बाप अउ दादा मोरे संग अइसा ही किहन। जब मइँ कादेसबनेर् स जासूसन क प्रदेस क छान-बीन करइ पठएउँ रहेउँ।
{32:9} उ पचे ऍस्कोल घाटी तलक गएन। उ सबइ प्रदेस क लखेन। अउर उ सबइ इस्राएल क लोगन क उ धरती प जाइ क उत्साह भंग कइ दिहस। उ पचे इस्राएल क लोगन क उ पहँटा मँ जाइ क इच्छा नाहीं करइ दिहन जेहसे यहोवा ओनका दइ दिहे रहा।
{32:10} यहोवा मनइयन प बहोतइ कोहान। यहोवा इ कठोर निसेध अग्या क बनाएस:
{32:11} ‘मिस्र स आवइ वालन लोगन अउ बीस बरिस या जियादा उमर क कउनो भी मनई क उ भूइँया क जेकरे बरे मइँ इब्राहीम, इसहाक अउ याकूब क बचन दिहेउँ रहा। लखइ क आग्यिा नाहीं होब्या। मइँ इ भूइँया क लोगन क देइ क बचन दिहेउँ रहा। मुला उ पचे मोर ठीक तरह नाहीं मानेन। एह बरे उ पचे इ भूइँया क न पइहीं।
{32:12} सिरिफ कनजी यपुन्ने क पूत कालेब अउर नून क पूत यहोसू यहोवा क पूरी तरह मानेस।’
{32:13} “यहोवा इस्राएल क लोगन क खिलाफ बहोतइ कोहान रहा। एह बरे यहोवा मनइयन क 40 बरिस तलक रेगिस्तान मँ रोके रहा। यहोवा ओनका तब तलक रोके रहा, जब ताई उ पचे यहोवा क खिलाफ पाप किहे रहेन, मर नाहीं गएन।
{32:14} अउर अब तू पचे उहइ करत अहा जउन तोहार पुरखन किहन ह। अरे पापियो! का तू चाहत ह कि यहोवा इस्राएल क लोग क खिलाफ अउ जियादा कोहाइ जाइ?
{32:15} अगर तू पचे ओकर पाछा करइ स मुड़ि जाब्या तउ यहोवा इस्राएल क अउर जियादा समइ तलक रेगिस्ताने मँ ठहराइ देइ। तब तू इ सब मनइयन क नास कइ देब्या।”
{32:16} मुला रूबेन अउ गाद परिवार समूहन क लोग मूसा क लोगे गएन। उ सबइ कहेन, “हिआँ हम पचे आपन गदेलन बरे सहर अउ आपन गोरुअन बरे बाड़ा बनउबइ।
{32:17} तब हमार गदेलन दूसर लोगन स सुरच्छित रइहीं जउन इ प्रदेस मँ रहत हीं। मुला ह पचे खुसी स अगवा बढ़िके इस्राएल क लोगन क मदद करब। हम लोग ओनका ओनके देस मँ लइ जाब।
{32:18} हम पचे तब तलक घर नाहीं लउटब जब तलक हर एक मनई इस्राएल मँ आपन धरती क हींसा पाइ जात।
{32:19} हम लोग यरदन नदी क पच्छिम मँ कउनो धरती नाहीं लेब, हम सबन क धरती क हींसा यरदन नदी क पूरब ही बाटइ।”
{32:20} तउ मूसा ओनसे कहेस, “जदि तू पचे इ सब करब्या तउ इ रेगिस्तान तू पचन क होइ। मुला तोहरे फउजियन क यहोवा क समन्वा जुद्ध मँ जाइ चाही।
{32:21} तोहरे सिपाहियन क यरदन नदिया पार करइ चाही अउ दुस्मनन क उ देस तजि देइ बरे मजबूर करइ चाही।
{32:22} जब हम सबन क धरती पावइ मँ यहोवा मदद कइ चुकइँ तब तू सबइ घर जाइ सकत ह। तब यहोवा अउ इस्राएल तोहका अपराधी नाहीं मनिहीं। तब यहोवा तू पचन क इ पहँटा लइ लेइ देइहीं।
{32:23} मुला अगर तू सबइ इ बातन पूरी नाहीं करत्या तउ तू लोग यहोवा क खिलाफ पाप करब्या। अउर उ गाँठ बाँधा कि तू आपन पाप खातिर सजा पउब्या।
{32:24} आपन गदेलन बरे सहर अउ गोरुअन बरे बाड़ा बनावा। मुला ओकरे पाछे ओका पूरा करा जेका करइ क तू पचे बचन दिहे अहा।”
{32:25} तब गाद अउ रूबेन परिवार समूहन क लोग मूसा स कहेन, “हम पचे आप क सेवक अही। आप हमार सुआमी अहइँ। एह बरे हम लोग उहइ करब जउन आप कहत हीं।
{32:26} हमार मेहरारु, गदेलन अउ हमार गोरुअन गिलाद नगर मँ रइहीं।
{32:27} मुला आपक सेवक हम यरदन नदी क पार करब। मुला हम पचे यहोवा क समन्वा आपन सुआमी क कहे क मुताबिक जुद्ध मँ कूदि पड़ब।”
{32:28} मूसा याजक एलीआज़ार, नून क पूत यहोसू अउ इस्राएल क परिवार समूहन क सबहिं नेतागणन क ओकरे बारे मँ हुकुम दिहस।
{32:29} मूसा ओनसे कहेस, “गाद अउ रूबेन क मनई यरदन नदी क पार करिहीं। उ पचे यहोवा क अगवा जुद्ध मँ धावा बोलिहीं। उ सबइ देस जीतइ मँ तोहार मदद करिहीं। अउर तू पचे गिलाद क प्रदेस ओनके हींसा क रूप मँ ओनका दोब्या।
{32:30} मुला जदि उ पचे आपन सिपाहियन क तोहार संग पार नाहीं भेजइ तउ होइ सकत ह कि उ कनान प्रदेस मँ तोहार लोगन क बीच सिरिफ पैतृक सम्पत्ति ही पाइ।”
{32:31} गाद अउ रूबेन क लोग जवाब दिहन, “हम पचे उहइ करइ क बचन देत अही जउन यहोवा क हुकुम अहइ।
{32:32} हम पचे यरदन नदी पार करब अउ कनान देस प यहोवा क समन्वा धावा बोलब। अउ हमरे देस क हींसा यरदन नदी क पूरब क धरती होइ।”
{32:33} इ तरह मूसा उ प्रदेस क कछू भाग गाद क लोगन, रूबेन क लोगन अउ मनस्से परिवार समूहन क आधे लोगन क दिहस। (मनस्से यूसुफ क पूत रहा।) उ प्रदेस मँ एमोरियन क राजा सिहोन क राज्ज अउ बसान क राजा ओग क राज्ज मिला रहा। उ प्रदेस मँ उ इलाका क चारहों कइँती क सहर भी मिला रहेन।
{32:34} गाद क मनइयन दीबोन, अतारोत, अरोएर,
{32:35} अत्रौत, सोपान, याजेर, योगबहा,
{32:36} बेतनिम्रा अउ बेथारान सहरन क बनाएन। उ पचे मजबूत चहर-देवार क संग सहरन क बनाएस अउ आपन गोरुअन क बाड़ा बनाएन।
{32:37} रूबेन क मनइयन हसबोन, एलाले, किर्यातैन,
{32:38} नबो, बालमोन अउर तित्पा सहर। उ दूसर सहरन क नाउँ दिहस जेका उ बनाए। मुला नेबो अउ बाल मिआँन क नवा नाम स पुकारेस।
{32:39} मनस्से परिवार समूह क सन्तान माकीर स जन्मा लोग गिलाद क गएन। उ पचे सहर क हराएन। उ पचे ओन एमोरी क हराएन जउन हुवाँ रहत रहेन।
{32:40} एह बरे मनस्से क परिवार समूह क माकीर बरे मूसा गिलाद दिहस। एह बरे ओकर परिवार हुवाँ बस गवा।
{32:41} मनस्से क परिवार समूह क यैर नान्ह-नान्ह सहरन जेका हेवोल याईर कहा जात ह क जीत लिहस ह।
{32:42} तउ नोबह कनात अउ ओकरे लगे क नान्ह-नान्ह सहरन क हराएस। तब उ उ ठउर क नाउँ आपन नाउँ प नोबह धरेस।
{i33:1} मिस्र स इस्राएलियन क जात्रा
{33:1} इ सबइ इस्राएली लोगन क जात्रा अहइ जउन उ मूसा अउ हारून क अगवाइ मँ आपन परिवार समूहन क संग मिस्र स बाहर आएन।
{33:2} मूसा ओनँ जात्रन क बारे मँ लिखे अहइ जेनका यहोवा हुकुम दिहेस रहा। उ सबइ जात्रा हिआँ दर्ज अहइँ:
{33:3} पहिले महीना क पन्द्रहवाँ दिन उ पचे रामसेस तजेन। फसह क पाछे भिन्सारे इस्राएल क मनइयन बिजयी क संग मिस्र स बाहेर गएन। मिस्र क सब मनइयन लखेन।
{33:4} मिस्र क लोग आपन पहिलौठा पूतन क दफनावत रहेन जेका परमेस्सर मार डाए रहेन। परमेस्सर मिस्र क देवता लोगन क खिलाफ आपन निर्णय देखाए रहा।
{33:5} इस्राएल क लोग रामसेस क तजि दिहेन अउ सुक्कोत मँ सिबिर डाएन।
{33:6} सुक्कोत स उ पचे एताम क जात्रा किहेन। हुवाँ प लोगन रेगिस्तान क छोर प सिबिर डाएन।
{33:7} उ सबइ एताम क तजेन अउ पीहहीरोत क गएन। इ बालसपोन क लगे रहा। उ सबइ मिगदोल क लगे सिबिर डाएन।
{33:8} लोगन पीहीरोत तजि दिहेन अउ समुद्दर क बीच स चलेन। तब उ पचे तीन दिन तलक एथम रेगिस्तान स होइके चलेन। लोगन मरा मँ सिबिर डाएन।
{33:9} लोगन मरा क तजि दिहेन अउ एलीम मँ सिबिर डाएन। हुवाँ प बारह पानी क झरना रहेन अउ 70 खजूर क बृच्छ रहेन।
{33:10} लोग एलीम तजेन अउ लाल-सागर क लगे सिबिर डाएन।
{33:11} लोग लाल-सागर तजेन अउ सीन रेगिस्तान मँ सिबिर डाएन।
{33:12} लोग सीन रेगिस्तान क तजेन अउ दोपका मँ सिबिर डाएन।
{33:13} लोग दोपका तजेन अउ आलूस मँ सिबिर डाएन।
{33:14} लोग आलुस तजेन अउ रपीदीम मँ सिबिर डाएन। हुवाँ लोग क पानी पिअइ बरे नाहीं रहा।
{33:15} लोग रपीदीम तजेन अउ सिनाइ रेगिस्तान मँ सिबिर डाएन।
{33:16} लोग सिनाइ रेगिस्तान तजेन अउ किब्रोथत्ताबा मँ सिबिर डाएन।
{33:17} लोग किब्रोत्तावा तजेन अउ हसेरोत मँ सिबिर डाएन।
{33:18} लोग हसेरोत क तजेन अउ रित्मा मँ सिबिर डाएन।
{33:19} लोग रित्मा क तजेन अउ रिम्मोनपेरेस मँ सिबिर डाएन।
{33:20} लोग रिम्मोनपेरेस क तजेन अउ लिब्ना मँ सिबिर डाएन।
{33:21} लोग लिब्ना तजेन अउ रिस्सा मँ सिबिर डाएन।
{33:22} लोग रिस्सा तजेन अउ कहेलाता मँ सिबिर डाएन।
{33:23} लोग कहेलाता तजेन अउ सेपेर पहाड़े प सिबिर डाएन।
{33:24} लोग सेपेर पहाड़ तजेन अउ हरादा मँ सिबिर डाएन।
{33:25} लोग हरादा तजेन अउ मखेलोत मँ सिबिर डाएन।
{33:26} लोग मखेलोत तजेन अउ तहत मँ सिबिर डाएन।
{33:27} लोग तहत तजेन अउ तेरह मँ सिबिर डाएन।
{33:28} लोग तेरह तजेन अउ मित्का मँ सिबिर डाएन।
{33:29} लोग मित्का तजेन अउ हसमोना मँ सिबिर डाएन।
{33:30} लोग हसमोना तजेन अउ मोसेरोत मँ सिबिर डाएन।
{33:31} लोग मोसेरोत तजेन अउ बने-याकन मँ सिबिर डाएन।
{33:32} लोग बने-याकन तजेन अउ हाँर होर्हग्गिदगाद मँ सिबिर डाएन।
{33:33} लोग होर्हग्गिदगाद तजेन अउ योताबात मँ सिबिर डाएन।
{33:34} लोग योतबात तजेन अउ अब्रोना मँ सिबिर डाएन।
{33:35} लोग अब्रोना तजेन अउ एस्योनगेबेर मँ सिबिर डाएन।
{33:36} लोग एस्योनगेबेर तजेन अउ सीने रेगिस्तान मँ कादेस मँ सिबिर डाएन।
{33:37} लोग कादेस तजेन अउ होर मँ सिबिर डाएन। इ एदोम देस क सिवाने प एक पहाड़ रहा।
{33:38} याजक हारून यहोवा क आग्या मानेस अउ उ हॉर पहाड़े प चढ़ा। हारून पाँचवाँ महीना क पहिले दिन मरा। उ मिस्र क इस्राएल क लोगन क जरिया तजि देइ क चालिसवाँ बरिस रहा।
{33:39} हारून जब होर पहाड़े प मरा तब उ 123 बरिस क रहा।
{33:40} अरात कनान क नेगेव प्रदेस मँ रहा। कनानी राजा हुवाँ सुनेस कि इस्राएली लोगन आवत अहइँ।
{33:41} लोग हॉर पहाड़े क तजेन अउ सलमोना मँ सिबिर डाएन।
{33:42} लोग सलमोना क तजेन अउ पूनोन मँ सिबिर डाएन।
{33:43} लोग पूनोन तजेन अउ ओबोस मँ सिबिर डाएन।
{33:44} लोग ओबोस तजेन अउ इये अबारीम मँ सिबिर डाएन। इ मोआब देस क चउहद्दी प रहा।
{33:45} लोग इयीन (इये अबारीम) क तजेन अउ दिबोन-गाद मँ सिबिर डाएन।
{33:46} लोग दिबोन-गाद तजेन अउ अल्मोनदिबलातैम मँ सिबिर डाएन।
{33:47} लोग अल्मोनदिबलातैम तजेन अउ नबो क लगे अबीराम पहाड़न प सिबिर डाएन।
{33:48} लोग अबीराम पहाड़न क तजेन अउ यरदन नदी क लगे मोआब क प्रदेस मँ सिबिर डाएन। इ जेरिको क निअरे रहा।
{33:49} उ पचे मोआब मँ यरदन घाटी मँ यरदन नदी क निअरे सिबिर डाएन। ओनकइ डेरन वेत्यसीमोत स अबेलसित्तीम चरागाह तलक फइला रहेन।
{33:50} उ ठउरे प यहोवा मूसा स बात किहेस,
{33:51} “इस्राएल क लोगन स कहा। ओनसे इ बातन क बतावा: तू सबइ यरदन नदी पार करब्या। तू पचे कनान देस मँ जाब्या।
{33:52} तू पचे ओनँ लोगन स भुइयाँ लइ लेब्या जउन हुवाँ रहत ह तू पचन क ओनकइ खोदी भइ मूरत अउ प्रतिमा क नस्ट कइ देइ चाही। तोहका ओनके सबहिं ऊँच ठउरे क नास कइ देइ चाही।
{33:53} तू पचे उ देस लेब्या अउ हुवाँ बसि जाब्या। काहे? काहे की इ देस मइँ तू सबन क देत अहउँ। इ तोहरे परिवारे क होइ।
{33:54} तोहार हर एक परिवार भुइयाँ क हींसा पाई। तू पचे इ बात बरे गोटी दुउब्या कि देस क कउन सा हीसं कउन परिवारे क मिलत ह। बड़का परिवार भुइयाँ क बड़का हिंसा पाइ। नान्ह परिवार देस क नान्ह नान्ह हींसा पाइ। भुइयाँ ओनॅ लोगन क दीन्ह जाइ जेकर नाउँ गोटी तय करी। हर एक परिवार समूह आपन भुइयाँ पाइ।
{33:55} “तू पचन क दूसर लोगन स देस खाली कराइ लेइ चाही। अगर तू पचे ओनँ लोगन क आपन देस मँ ठहरइ देब्या तउ उ पचे तोहरे बरे बहोतइ परेसानी पइदा करिहीं। उ पचे तोहरी आँखी क पिन या तोहरी कखरी क काँटा क तरह होइहीं। उ पचे तोहका परेसानी देइहीं जहाँ तू रहब्या।
{33:56} अगर अइसा ह तउ इ होइ सकत ह मुझे तू लोगन क संग भी उहइ करइ क होइ जउन जोजना मइँ ओन लोगन संग करइ बरे किहउँ।”
{i34:1} कनान क चउहद्दी
{34:1} यहोवा मूसा स बात किहस। उ कहेस,
{34:2} “इस्राएल क लोगन क इ हुकुम द्या: तू पचे कनान देस मँ आवत अहा। तू लोग इ देस क हरउब्या। तू पचे पूरा कनान देस लइ लेब्या।
{34:3} दक्खिनी अउ तू लोग एदोम क निअरे सीन रेगिस्तान क हींसा पाइ लेब्या। दक्खिनी सिवान मृत-सागर क दक्खिनी छोर स सुरु होइ।
{34:4} इ बिच्छूदरेर् क दक्खिन कइँती स गुजरी। इ सीन रेगिस्तान स होइके कादेसबनेर् तलक जाइ, अउर तब हसरद्दार तथा तब इ अस्मोन स होइके चली।
{34:5} अस्मोन स सिवान मिस्र नदी तलक जाइ अउ एकर आखिर भूमध्य सागर प होइ।
{34:6} तोहार पच्छिउ क सिवान भूमध्य सागर होइ।
{34:7} तोहार उत्तरी सीमा भूमध्य सागर प सुरु होइ अउ होर पहाड़े तलक जाइ। लबानोन मँ
{34:8} इ लबानोन मँ हाँर पहाड़े स लबोहामात तलक जाइ क प्रवेस दुआर अहइ। एकर बाद इ सदद तक जाइ।
{34:9} तब इ चउहद्दी जिप्रोन क जाइ अउर इ हसेरनान प खतम होइ। इ तरह इ तोहार उत्तरी चउहद्दी होइ।
{34:10} तोहार पुबिर्हा चउहद्दी एनान प सुरु होइ अउर इ सपान तक जाइ।
{34:11} सपान स चउहद्दी ऐन क पूरब रिबला तलक जाइ। किन्नरेत समुद्दर गलील क सागर क संग क पहाड़ियन क संग सिवान चलत रही।
{34:12} तब सिवान यरदन नदी क संग संग चली। ऍकर अन्त मृत-सागर प होइ। तोहरे देस क चारिहुँ कइँती क चउहद्दी हिअँइ बा।”
{34:13} मूसा इसाइल क लोगन क हुकुम दिहस, “इहइ उ देस अहइ जेका तू पउब्या। तू लोग नौ परिवार समूहन अउ मनस्से परिवार समूह क आधा मनइयन बरे धरती बाँटइ खातिर ओनके नाउँ क गोटी डउब्या।
{34:14} रूबेन, गाद अउ क परिवार समूहन मनस्से क आधा परिवार समूह क मनइयन पहिलेन ही आपन प्रदेस लइ लिहे अहइँ।
{34:15} उ अढ़ाई परिवार समूहन यरीहो क निचके यरदन नदी क पूरब आपन पहँटा लइ लिहे अहइ।”
{34:16} तब यहोवा मूसा स बात किहेस। उ कहेस,
{34:17} “इ सबइ उहइ लोग अहइँ जउन भुइँया बाँटइ मँ तोहार मदद करिहीं: याजक एलीआज़ार, नून क पूत यहोसू,
{34:18} अउ हर एक परिवार समूहन स तू पचे एक ठु नेता चुनब्या। इ लोग भुइँया क बँटवारा करिहीं।
{34:19} नेता लोगन क नाउँ इ अहइँ: यहूदा क परिवार समूह स युपुन्ने क पूत कालेब।
{34:20} सिमोन क परिवार समूह स, अम्मीहूद क पूत समूएल।
{34:21} बिन्यामीन क परिवार समूह स, किसलेस क पूत एलीहदद।
{34:22} दान क परिवार समूह स, योगिल क पूत बुक्की।
{34:23} मनस्से (यूसुफ क पूते) क परिवार समूह स, एपोद क पूत हन्नीएल।
{34:24} एप्रैम (यूसुफ क पूते) क परिवार समूह स, सिप्तानी क पूत कमूएल।
{34:25} जबूलून क परिवार समूह स, पर्नाक क पूत एलीसापान।
{34:26} इस्साकार क परिवार समूह स, अज्ज़ान क पूत पलतीएल।
{34:27} आसर क परिवार समूह स, सलोमी क पूत अहीदूद।
{34:28} नपताली क परिवार समूह स, अम्मीहूद क पूत पदहेल।”
{34:29} यहोवा इ मनइयन क इस्राएल क लोगन मँ कनान क भुइँया बाँटइ बरे चुनेस।
{i35:1} लेवी बंस क सहर
{35:1} यहोवा मूसा स बात किहस। इ यरीहो क पार मोआब मँ यरदन घाटी मँ यरदन नदी क निचके रहा। यहोवा कहेस,
{35:2} “इस्राएल क लोगन स कहा कि ओनका आपन हींसा क देस मँ कछू सहर लेवी-बंस क लोगन क देइ चाही। इस्राएल क लोगन क सहर अउ ओकरे चारिहुँ कइँती क चरागाह लेवी-बंस क देइ चाही।
{35:3} लेवी बंसी लोग ओन सहरन म रइहीं। अउ सब गोरुअन, अउ दूसर जनावर, जउन लेवी बंसी मनइयन क होइहीं, सहर क चारिहुँ कइँती क चरागाह मँ चरि सकिहीं।
{35:4} तू पचे केतॅनी भुइयाँ लेवी बंसी मनइयन क देब्या? सहर क देवॉर स 1,500 फुट बाहेर सहर क पूरब मँ नापत जा
{35:5} अउ सहर क दक्खिन मँ 3,000 फुट अउर सहर क पच्छिउँ मँ 3,000 फुट, पूर्व 3,000 फुट अउ उत्तर मँ 3,000 फुट उ सारी भुइयाँ लेवी बंसियन क होइ। उ भुइयाँ क बीच सहर होइ।
{35:6} ओन सहरन मँ छ: सहर सरण क सहर होइहीं। जदि कउनो मनई कउनो क कतल कइ डावत ह तउ उ सुरच्छा बरे ओन सहरन मँ पराइ सकत ह। ओन छ: सहरन क अलावा तू लेवी बंसियन क बियालीस दूसर सहर देब्या।
{35:7} इ तरह तू पचे कुल अरचालीस सहर लेवी बंसी लोगन क देब्या। तू पचे ओन सहरन क चारिहुँ कइँती भुइँया भी देब्या।
{35:8} इस्राएल क बड़का परिवारन क भुइँया क बड़का भाग देइहीं। इस्राएल क नान्ह परिवारन क भुइँया क छोटा भाग देइहीं। सबहिं परिवार समूहन लेवी बंसी मनइयन क आपन सहरन मँ स कछू सहर देइहीं।”
{35:9} तब यहोवा मूसा स बात किहेस। उ कहेस,
{35:10} “मनइयन स इ कहा: तू पचे यरदन नदी क पार करब्या अउ कनान देस मँ जाब्या।
{35:11} तोहका ‘सरण-सहर’ बनावइ बरे सहरन क चुनइ चाही। जदि कउनो मनई सँजोग स कउनो क मारि डावत ह तउ इ सुरच्छा बरे इ सहरन मँ स कउनो मँ पराइके जाइ सकत ह।
{35:12} उ ओ कउनो मनई स बचा रही जउन मरे परिवार क होइ अउ ओका धरइ चाहत होइ। उ तब तलक सुरच्छित रही जब तलक अदालन मँ ओकरे बारे मँ फइसला नाहीं होइ जात।
{35:13} अउ छ: सहर जेका तू चुनिहीं उ तोहार ‘सरण-नगर’ होइहीं।
{35:14} ओन सहर मँ स तीन सहर यरदन नदी क पूरब मँ होइहीं। अउर तीन दूसर सहर कनान प्रदेस मँ यरदन नदी क पच्छिउँ मँ होइहीं।
{35:15} उ सबइ सहर नागरिक लोगन, स्थाई निवासियन अउ अस्थाई निवासियन बरे सरण-ठउर होइहीं। कउनो भी मनई संजोग स कउनो क मारि डावत ह, इ कउनो एक सहर मँ पराइके जाइ सकत ह।
{35:16} “जदि कउनो मनई कउनो क मारइ बरे लोहा क हथियार बइपरत ह तउ मनई क मरि जाइ चाही।
{35:17} अउर जदि कउनो मनई एक पाथर उठावत ह अउ कउनो क मारि डावत ह तउ ओका भी मरइ चाही। पाथर उ आकार क होइ चाही जेका मनइयन क मारइ बरे अवसर बइपरा जात ह।
{35:18} अगर कउनो मनई कउनो लकड़ी का प्रयोग करत ह अउ कउनो क मारि डावत ह तउ ओका मरइ चाही। लकड़ी एक हथियार क सेकेल मँ होइ चाही जेकर प्रयोग अक्सर लोग मनइयन क मारि डावइ बरे करत हीं।
{35:19} मरे भए मनई क परिवार क निअम्बर उ हत्यारा क पाछा कइ सकत ह अउ ओका मार सकत ह।
{35:20} “कउनो मनई कउनो प हाथ स हमला कइ सकत ह अउ ओका मारि डाइ सकत ह। या कउनो मनई कउनो क धकियाइ सकत ह अउ ओका मारि डाइ सकत ह। या कउनो मनई कउनो प कछू बहाइ सकत ह
{35:21} अउ ओका मारि सकत ह। अगर उ मरवइया घिना स अइसा किहस तउ उ हत्यारा अहइ। उ मनई क मारि डावइ चाही। मरे भए परिवार क कउनो मनई उ हत्यारा क पाछा कइ सकत ह अउ ओका मार सकत ह।
{35:22} “मुला जदि कउनो मनई संजोग स कउनो क मारि सकत ह। उ मनई उ मनई स घिना नाहीं करत रहा, उ होनी संजोग स होइ गइ। या कउनो मनई कछू लोकाइ सकत ह अउ संजोग स कउनो क मार सकत ह, उ मारइ क इरादा नाहीं किहे रहा।
{35:23} या कउनो मनई कउनो बड़वार पाथर बहाइ सकत ह। अउ उ पाथर कउनो अइसे मनई प भहराइ पड़इ जउन ओका न लखत होइ अउ उ ओका मारि डावइ। उ मनई कउनो क मारि डावइ क इरादा नाहीं किहे रहा। उ मृतक मनई बरे घिना नाहीं राखत रहा। इ सिरिफ संजोग स भवा रहा।
{35:24} जदि अइसा होइ तउ बिरादरी फइसला करी कि का कीन्ह जाइ। जाति बिरादर क अदालत इ फइसला देइ कि मृतक मनई क परिवार क निअँम्बर ओका मारि डाइ सकत ह।
{35:25} अगर अदालत क इ फइसला देइ क होइ कि उ जिअत रहइ तउ ओका आपन ‘सरन्ण-सहर’ मइँ जाइ चाही। ओका हुवाँ तब तलक रहइ चाही जब तलक महा याजक मरि जाइ। इ महा याजक उहइ होइ चाही जेकर अभिसेक पवित्तर तेल स भवा होइ।
{35:26} “उ मनई क आपन ‘सरण-सहर’ क चउहद्दी स कबहुँ बाहेर नाहीं जाइ चाही। अगर उ सिमान पार करत ह अउ मृतक
{35:27} मनई क परिवार क निअम्बर ओका धरत ह अउ ओका मारि डावत ह तउ उ मनई हत्या क अपराधी नाहीं होत।
{35:28} उ मनई क जेका, जउन संजोग स कउनो क मारि डाएस ह, ‘सरण-सहर’ मँ महा याजक क मरि तलक रहइ सकत ह। महा याजक क मरइ क पाछे उ मनई आपन भूइँया क लउटि सकत ह।
{35:29} तू जउन कहुँ भी रहा इ नेमॅ तोहार आवइ वाले नसलन बरे कानून क तरह होइ जाब।
{35:30} “हत्तियारा क तबहिं मउत-सजा दीन्ह जाइ सकत ह। जब ओकरे बिरोध मँ एक स जियादा गवाही होइहीं। जदि एक ठु ही गवाह होइ तउ कउनो मनई क मउत क सजा नाहीं दीन्ह जाइ।
{35:31} “जदि कउनो मनई हत्तियारा अहइ तउ ओका मारि डावइ चाही। धन क बदले ओका नाहीं छोड़ दीन्ह जाइ चाही। उ हत्तियारे क मार दीन्ह जाइ चाही।
{35:32} “अगर कउनो मनई कउनो क मारेस अउ उ पराइके कउनो ‘सरण-सहर’ मँ गवा तउ घर लउटइ बरे ओसे धन जिन ल्या। उ मनई क उ नगर मँ तब तलक रहइ क पड़ी जब तलक महायाजक न मरइ।
{35:33} “भोले मनइयन क खून स आपन देस क जिन दुसित करा। जदि कउनो मनई कउनो क मारि डावत ह तउ इ अपराध क बदला इहइ अहइ कि उ मनई क मार दीन्ह जाइ। दूसर कउनो अइसा बदला उ जुर्म बरे नाहीं बा कि हत्तियारा क जान स मारि डावा जाइ। दूसर कउनो चारा नाहीं कि उ देस क अजाद कइ सकइ।
{35:34} मइँ यहोवा हउँ! मइँ इस्राएल क लोग क बीच तोहरे देस मँ सदा रहत रहबइ। मइँ उ देस मँ रहत रहब। एह बरे बे अपराधी मनइयन क खून स उ देस क दुसित जिन करा।”
{i36:1} सलोफाद क बिटियन क देस
{36:1} मनस्से यूसुफ क पूत रहा। माकीर मनस्से क पूत रहा। गिलाद माकीर क पूत रहा। गिलाद परिवार क नेता मूसा अउ इस्राएल क परिवार समूहन क नेता लोगन स बात करइ गएन।
{36:2} उ पचे कहेन, “महोदय, यहोवा हमलोगन क लौटरी क आधार पइ भूइँया बाटइँ क हुकम दिहस ह। अउर महोदय, यहोवा हुकुम दिहस कि सलोफाद क भुइयाँ ओकरी बिटियन क मिलइ। सलोफाद हम लोगन क भाई रहा।
{36:3} इ होइ सकत ह कि कउनो दूसर परिवार समूह क मनई सलोफाद क कउनो बिटिया स बियाह करइ। का उ भुइँया हमरे परिवारे स निकरि जाइ? का उ दूसरे परिवार समूह क मनई उ भुइँया क पाइ लेइहीं? का हम लोग उ भुइँया क खोइ देब जेका हम लोग लौटरी क आधार प पावा ह।
{36:4} लोग आपन भुइँया बेचं-बिकिन सकत हीं। मुला जुबली क बरिस मँ सारी धरती उ परिवार समूह क लउटी जात ह जउन एकर असली मालिक होत ह। उ टेमॅ सलोफाद क बिटियन क भुइयाँ कउन पाई? अगर वइसा होत ह तउ हमार परिवार उ भुइयाँ क सदा न पाइ सकी।”
{36:5} मूसा इस्राएल क लोगन क इ हुकुम दिहस। इ हुकुम यहोवा क रहन “युसूफ क परिवार समूह क इ सबइ मनई ठीक कहत हीं।
{36:6} सलोफाद क बिटियन बरे इ हुकुम अहइ: जदि तू कउनो स बियाह करइ चाहति हउ तउ तोहका आपन परिवार समूह क कउनो मनई क संग बियाह करइ चाही।
{36:7} इ तरह इस्राएल क लोगन मँ भुइयाँ एक परिवार समूह स दूसर परिवार समूह मँ नाहीं जाइ। हर एक इस्राएली आपन पुरखन क भुइँया क ही आपन लगे रखी।
{36:8} अउर जदि कउनो बिटिया बाप क भुइँया पाइ जात ह तउ ओका आपन परिवार समूह मँ स ही कउनो क संग बियाह करइ चाही। इ तरह हर एक मनई उहइ भुइयाँ अपने लगे रखी जउन ओकरे पुरखन क रही।
{36:9} इ तरह इस्राएल क लोगन मँ एक परिवार समूह स दूसर परिवार समूह मँ न जाइ। हर एक इस्राएली उ भुइँया रखी जउन ओकरे आपन पुरखन क रही।”
{36:10} सलोफाद क बिटियन, मूसा दुआरा प्राप्त भवा यहोवा क हुकुम क पालन किहेस।
{36:11} एह बरे सलोफाद क बिटियन महला, तिर्सा, होग्ला, मिल्का अउ नोआ आपन चचेरा भाइयन क संग बियाह किहन।
{36:12} ओनकइ भतार मनस्से क परिवार समूह क रहेन। एह बरे ओनकइ भुइँया ओनके बाप क परिवार अउ परिवार समूह क बनी रही।
{36:13} इ तरह उ सब कनून अउ हुकुम यरीहो क पार स यरदन नदी क किनारे मोआब इलाका मँ यहोवा मूसा क दिहे रहा। मूसा यहोवा क ओन कनूनन क अउ हुकुमन क इस्राएल क लोगन क दिहस।
