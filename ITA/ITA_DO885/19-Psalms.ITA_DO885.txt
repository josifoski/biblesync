{i1:1} SALMO I Felicità dei giusti; castigo degli empi
{1:1} BEATO l'uomo che non è camminato nel consiglio degli empi, E non si è fermato nella via de' peccatori, E non è seduto nella sedia degli schernitori.
{1:2} Anzi il cui diletto è nella Legge del Signore, E medita in essa giorno e notte.
{1:3} Egli sarà come un albero piantato presso a ruscelli d'acque, Il quale rende il suo frutto nella sua stagione, E le cui frondi non appassano; E tutto quello ch'egli farà, prospererà.
{1:4} Così non saranno già gli empi; Anzi saranno come pula sospinta dal vento.
{1:5} Perciò gli empi non istaranno ritti nel giudicio, Nè i peccatori nella raunanza de' giusti.
{1:6} Perciocchè il Signore conosce la via de' giusti; Ma la via degli empi perirà.
{i2:1} SALMO II Lotte e vittoria del Messia
{2:1} PERCHÈ tumultuano le genti, E mormorano i popoli cose vane?
{2:2} I re della terra si ritrovano, Ed i principi consigliano insieme, Contro al Signore, e contro al suo Unto;
{2:3} Dicendo: Rompiamo i lor legami, E gettiam via da noi le lor funi.
{2:4} Colui che siede ne' cieli ne riderà; Il Signore si befferà di loro.
{2:5} Allora parlerà loro nella sua ira, E li renderà smarriti nel suo cruccio acceso;
{2:6} E dirà: Pur nondimeno ho io consacrato il mio Re Sopra Sion, monte della mia santità.
{2:7} Io spiegherò il decreto; Il Signore mi ha detto: Tu sei il mio figliuolo; Oggi io t'ho generato.
{2:8} Chiedimi, ed io ti darò per eredità le genti, Ed i confini della terra per tua possessione.
{2:9} Tu le fiaccherai con una verga di ferro; Tu le triterai come un testo di vasellaio.
{2:10} Ora dunque, o re, siate savi; Giudici della terra, ricevete correzione.
{2:11} Servite al Signore con timore, E gioite con tremore.
{2:12} Baciate il figliuolo, che talora egli non si adiri, E che voi non periate nella vostra via, Quando l'ira sua si sarà pure un poco accesa. Beati tutti coloro che si confidano in lui.
{i3:1} SALMO III Fiducia in Dio nell'avversità
{3:1} O SIGNORE, in quanto gran numero sono i miei nemici! Molti si levano contro a me.
{3:2} Molti dicono dell'anima mia: Non v 'è salute alcuna appo Iddio per lui. (Sela.)
{3:3} Ma, Signore, tu sei uno scudo d'intorno a me; Tu sei la mia gloria, e quel che mi sollevi il capo.
{3:4} Io ho colla mia voce gridato al Signore, Ed egli mi ha risposto dal monte della sua santità. (Sela.)
{3:5} Io mi son coricato, e ho dormito; Poi mi son risvegliato; perciocchè il Signore mi sostiene.
{3:6} Io non temerei di migliaia di popolo, Quando si fossero accampate contro a me d'ogn'intorno.
{3:7} Levati, Signore; salvami, Dio mio; Perciochè tu hai percossa la mascella di tutti i miei nemici; Tu hai rotti i denti degli empi.
{3:8} Il salvare appartiene al Signore; La tua benedizione è sopra il tuo popolo. (Sela.)
{i4:1} SALMO IV Preghiera a Dio nella distretta
{4:1} QUANDO io grido, rispondimi, o Dio della mia giustizia; Quando io sono stato distretto, tu mi hai messo in largo; Abbi pietà di me, ed esaudisci la mia orazione.
{4:2} O uomini principali, infino a quando sarà la mia gloria in vituperio? Infino a quando amerete vanità, E andrete dietro a menzogna? (Sela.)
{4:3} Or sappiate che il Signore si ha eletto un pietoso; Il Signore mi esaudirà quando io griderò a lui.
{4:4} Tremate, e non peccate; Ragionate nel cuor vostro, sopra i vostri letti, e restate. (Sela.)
{4:5} Sacrificate sacrificii di giustizia, E confidatevi nel Signore.
{4:6} Molti dicono: Chi ci farà veder del bene? O Signore, alza la luce del tuo volto sopra noi.
{4:7} Tu mi hai data maggiore allegrezza nel cuore, che non hanno quelli Nel tempo che il lor frumento, e il lor mosto è moltiplicato.
{4:8} Io mi coricherò in pace, ed in pace ancora dormirò; Perciocchè tu solo, Signore, mi fai abitare sicuramente.
{i5:1} SALMO V Mali che sovrastano i malvagi: benedizioni riservate ai giusti
{5:1} PORGI l'orecchio alle mie parole, o Signore; Intendi la mia meditazione.
{5:2} Re mio, e Dio mio, attendi alla voce del mio grido; Perciocchè io t'indirizzo la mia orazione.
{5:3} Signore, ascolta da mattina la mia voce; Da mattina io ti spiego i miei desii, e sto aspettando.
{5:4} Perciocchè tu non sei un Dio che prenda piacere nell'empietà; Il malvagio non può dimorar teco.
{5:5} Gl'insensati non possono comparir davanti agli occhi tuoi; Tu odii tutti gli operatori d'iniquità.
{5:6} Tu farai perire tutti quelli che parlano con menzogna; Il Signore abbomina l'uomo di sangue e di frode.
{5:7} Ma io, per la grandezza della tua benignità, entrerò nella tua Casa, E adorerò verso il Tempio della tua santità, nel tuo timore.
{5:8} Signore, guidami per la tua giustizia, per cagion de' miei insidiatori; Addirizza davanti a me la tua via.
{5:9} Perciocchè nella bocca loro non v'è dirittura alcuna; L'interior loro non è altro che malizie; La lor gola è un sepolcro aperto, Lusingano colla lor lingua.
{5:10} Condannali, o Dio; Scadano da' lor consigli; Scacciali per la moltitudine de' lor misfatti; Perciocchè si son ribellati contro a te.
{5:11} E rallegrinsi tutti quelli che si confidano in te, E cantino in eterno, e sii lor protettore; E festeggino in te Quelli che amano il tuo Nome.
{5:12} Perciocchè tu, Signore, benedirai il giusto; Tu l'intornierai di benevolenza, come d'uno scudo.
{i6:1} SALMO VI Davide ricorre alla misericordia di Dio per ottener perdono e liberazione
{6:1} SIGNORE, non correggermi nella tua ira, E non gastigarmi nel tuo cruccio.
{6:2} Abbi pietà di me, o Signore; perciocchè io son tutto fiacco; Sanami, Signore; perciocchè le mie ossa son tutte smarrite.
{6:3} L'anima mia eziandio è grandemente smarrita; E tu, Signore, infino a quando?
{6:4} Rivolgiti, o Signore; riscuoti l'anima mia; Salvami, per amor della tua benignità.
{6:5} Perciocchè nella morte non v'è memoria di te; Chi ti celebrerà nel sepolcro?
{6:6} Io mi affanno ne' miei sospiri; Io allago tutta notte il mio letto, E bagno la mia lettiera colle mie lagrime.
{6:7} L' occhio mio è consumato di fastidio; Egli è invecchiato per cagione di tutti i miei nemici.
{6:8} Ritraetevi da me, voi tutti operatori d'iniquità; Perciocchè il Signore ha udita la voce del mio pianto.
{6:9} Il Signore ha udita la mia supplicazione; Il Signore ha accettata la mia orazione.
{6:10} Tutti i miei nemici sieno confusi, e grandemente smarriti; Voltin le spalle, e sieno svergognati in un momento.
{i7:1} SALMO VII Attorniato da molti nemici, Davide confida in Dio, e protesta della propria innocenza
{7:1} SIGNORE Iddio mio, io mi confido in te; Salvami da tutti quelli che mi perseguitano, e riscuotimi;
{7:2} Che talora il mio nemico non rapisca l'anima mia come un leone; E non la laceri, senza che vi sia alcuno che mi riscuota.
{7:3} Signore Iddio mio, se ho fatto questo, Se vi è perversità nelle mie mani;
{7:4} Se ho renduto mal per bene a chi viveva in pace meco ( Io, che ho riscosso colui che mi era nemico senza cagione ),
{7:5} Perseguiti pure il nemico l'anima mia, e l 'aggiunga, E calpesti la vita mia, mettendola per terra; E stanzi la mia gloria nella polvere. (Sela.)
{7:6} Levati, Signore, nell'ira tua; Innalzati contro a' furori de' miei nemici, E destati in mio favore; tu hai ordinato il giudicio.
{7:7} E circonditi la raunanza de' popoli; E torna poi in luogo elevato di sopra ad essa.
{7:8} Il Signore giudicherà i popoli; Signore, giudicami; Giudica di me secondo la mia giustizia, e la mia integrità.
{7:9} Deh! venga meno la malvagità de' malvagi, E stabilisci l' uomo giusto; Conciossiachè tu sii l'Iddio giusto, che provi i cuori e le reni.
{7:10} Il mio scudo è in Dio, Che salva quelli che son diritti di cuore.
{7:11} Iddio è giusto giudice, E un Dio che si adira ogni giorno.
{7:12} Se il mio nemico non si converte, egli aguzzerà la sua spada; Già ha teso l'arco suo, e l'ha preparato.
{7:13} Egli ha apparecchiate arme mortali; Egli adopererà le sue saette contro agli ardenti persecutori.
{7:14} Ecco, il mio nemico partorisce iniquità; Egli ha conceputo affanno, e partorirà inganno.
{7:15} Egli ha cavata una fossa, e l'ha affondata; Ma egli stesso è caduto nella fossa ch'egli ha fatta.
{7:16} Il travaglio ch'egli dà altrui gli ritornerà sopra la testa, E la sua violenza gli scenderà sopra la sommità del capo.
{7:17} Io loderò il Signore, secondo la sua giustizia; E salmeggerò il Nome del Signore Altissimo.
{i8:1} SALMO VIII Dio glorificato per le sue opere e per la sua bontà inverso l'uomo
{8:1} QUANT'  è magnifico il nome tuo per tutta la terra, O Signore, Signor nostro, Che hai posta la tua maestà sopra i cieli!
{8:2} Per la bocca de' piccoli fanciulli, e di quelli che poppano, Tu hai fondata la tua gloria, per cagione de' tuoi nemici, Per far restare il nemico e il vendicatore.
{8:3} Quando io veggo i tuoi cieli, che sono opera delle tue dita; La luna e le stelle che tu hai disposte;
{8:4} Io dico: Che cosa è l'uomo, che tu ne abbi memoria? E che cosa è il figliuolo dell'uomo, che tu ne prenda cura?
{8:5} E che tu l'abbi fatto poco minor degli Angeli, E l'abbi coronato di gloria e d'onore?
{8:6} E che tu lo faccia signoreggiare sopra le opere delle tue mani, Ed abbi posto ogni cosa sotto i suoi piedi?
{8:7} Pecore e buoi tutti quanti, Ed anche le fiere della campagna,
{8:8} Gli uccelli del cielo, e i pesci del mare, Che guizzano per li sentieri del mare.
{8:9} O Signore, Signor nostro, Quanto è magnifico il Nome tuo in tutta la terra!
{i9:1} SALMO IX Ringraziamenti per una grande liberazione
{9:1} IO celebrerò, o Signore, con tutto il mio cuore; Io narrerò tutte le tue maraviglie.
{9:2} Io mi rallegrerò, e festeggerò in te; Io salmeggerò il tuo Nome, o Altissimo;
{9:3} Perciocchè i miei nemici hanno volte le spalle; Son caduti, e periti d'innanzi alla tua faccia.
{9:4} Conciossiachè tu mi abbi fatta ragione e diritto; Tu ti sei posto a sedere sopra il trono, come giusto giudice.
{9:5} Tu hai sgridate le nazioni, tu hai distrutto l'empio, Tu hai cancellato il loro nome in sempiterno.
{9:6} O nemico, le desolazioni sono finite in perpetuo, E tu hai disfatte le città. È pur perita la memoria di esse.
{9:7} Ma il Signore siede in eterno; Egli ha fermato il suo trono per far giudicio.
{9:8} Ed egli giudicherà il mondo in giustizia, Egli renderà giudicio a' popoli in dirittura.
{9:9} E il Signore sarà un alto ricetto al misero; Un alto ricetto a' tempi ch'egli sarà in distretta.
{9:10} Laonde, o Signore, quelli che conoscono il Nome tuo si confideranno in te; Perciocchè tu non abbandoni quelli che ti cercano.
{9:11} Salmeggiate al Signore che abita in Sion; Raccontate fra i popoli i suoi fatti.
{9:12} Perciocchè egli ridomanda ragione del sangue, egli se ne ricorda; Egli non dimentica il grido de' poveri afflitti.
{9:13} Abbi pietà di me, o Signore, Tu che mi tiri in alto dalle porte della morte, Vedi l'afflizione che io soffero da quelli che m'odiano;
{9:14} Acciocchè io racconti tutte le tue lodi Nelle porte della figliuola di Sion, E festeggi della tua liberazione.
{9:15} Le genti sono state affondate nella fossa che avevano fatta; Il lor piè è stato preso nella rete che avevano nascosta.
{9:16} Il Signore è stato conosciuto per lo giudicio ch'egli ha fatto; L'empio è stato allacciato per l'opera delle sue proprie mani. (Higgaion; Sela.)
{9:17} Gli empi, tutte le genti che dimenticano Iddio, Andranno in volta nell'inferno.
{9:18} Perciocchè il povero non sarà dimenticato in sempiterno; La speranza de' poveri non perirà in perpetuo.
{9:19} Levati, o Signore; non lasciar che l'uomo si rinforzi; Sieno giudicate le genti davanti alla tua faccia.
{9:20} Signore, metti spavento in loro; Fa ' che le genti conoscano, che non sono altro che uomini. (Sela.)
{i10:1} SALMO X Audacia dei persecutori; ricorso a Dio
{10:1} O SIGNORE, perchè te ne stai lontano? Perchè ti nascondi a' tempi che siamo in distretta?
{10:2} L'empio colla sua superbia persegue il povero afflitto; Ma saranno presi nelle macchinazioni che hanno fatte.
{10:3} Perciocchè l'empio si gloria de' desiderii dell'anima sua; E benedice l'avaro, e dispetta il Signore.
{10:4} L'empio, secondo l'alterezza del suo volto, non si cura di nulla; Tutti i suoi pensieri sono, che non vi è Dio.
{10:5} Le sue vie son profane in ogni tempo; I tuoi giudicii gli sono una cosa troppo alta, per averli davanti a sè; Egli soffia contro a tutti i suoi nemici.
{10:6} Egli dice nel suo cuore: Io non sarò giammai smosso; Egli dice, che in veruna età non caderà in alcun male.
{10:7} La sua bocca è piena di esecrazione, e di frodi, e d'inganno; Sotto la lingua sua vi è perversità ed iniquità.
{10:8} Egli sta negli agguati per le ville; Egli uccide l'innocente in luoghi nascosti; I suoi occhi spiano il povero.
{10:9} Egli insidia il povero nel suo nascondimento, Come il leone nella sua spelonca; Egli l'insidia per predarlo; Egli preda il povero, traendolo nella sua rete.
{10:10} Egli se ne sta quatto e chino; E molti poveri caggiono nelle sue unghie.
{10:11} Egli dice nel cuor suo: Iddio l'ha dimenticato; Egli ha nascosta la sua faccia, egli giammai non lo vedrà.
{10:12} Levati, Signore; o Dio, alza la tua mano; Non dimenticare i poveri afflitti.
{10:13} Perchè l'empio dispetta egli Iddio? Perchè dice egli nel cuor suo, che tu non ne ridomanderai ragione?
{10:14} Tu l 'hai pur veduto; perciocchè tu riguardi l'oltraggio e il dispetto, Per prendere il fatto in mano. Il povero si rimette in te; Tu sei l'aiutatore dell'orfano.
{10:15} Fiacca il braccio dell'empio; E poi, se tu ricerchi l'empietà del malvagio, non la troverai più.
{10:16} Il Signore è re in sempiterno; Le genti son perite dalla sua terra.
{10:17} O Signore, tu esaudisci il desiderio degli umili; Tu raffermi il cuor loro, le tue orecchie sono attente a loro;
{10:18} Per far ragione all'orfano e al povero; Acciocchè l'uomo di terra non continui più ad usar violenza.
{i11:1} SALMO XI Dio salva i suoi, e punisce gli empi
{11:1} IO mi confido nel Signore; Come dite voi all'anima mia: Fuggite al vostro monte, come un uccelletto?
{11:2} Certo, ecco gli empi hanno teso l'arco, Hanno accoccate le lor saette in su la corda, Per tirar le contro a' diritti di cuore, in luogo scuro.
{11:3} Quando i fondamenti son ruinati, Che ha fatto il giusto?
{11:4} Il Signore è nel Tempio della sua santità; Il trono del Signore è ne' cieli; I suoi occhi veggono, Le sue palpebre esaminano i figliuoli degli uomini.
{11:5} Il Signore esamina il giusto, e l'empio; E l'anima sua odia colui che ama la violenza.
{11:6} Egli farà piovere in su gli empi Brace, e fuoco, e solfo, E vento tempestoso, per la porzione del lor calice.
{11:7} Perciocchè il Signore è giusto; egli ama la giustizia; La sua faccia riguarda l' uomo diritto.
{i12:1} SALMO XII Menzogne degli uomini; veracità di Dio
{12:1} SALVA, Signore; perciocchè gli uomini pii son venuti meno, Ed i veraci son mancati fra i figliuoli degli uomini.
{12:2} Ciascuno parla con menzogna col suo prossimo, Con labbra lusinghiere; Parlano con un cuor doppio.
{12:3} Il Signore ricida tutte le labbra lusinghiere, La lingua che parla altieramente;
{12:4} Di coloro che dicono: Noi sarem padroni colle nostre lingue; Le nostre labbra sono appo noi; Chi è signore sopra noi?
{12:5} Per la desolazione de' poveri afflitti, per le strida de' bisognosi, Ora mi leverò, dice il Signore; Io metterò in salvo quelli contro a cui coloro parlano audacemente.
{12:6} Le parole del Signore son parole pure, Argento affinato nel fornello di terra, Purgato per sette volte.
{12:7} Tu, Signore, guarda coloro; Preservali da questa generazione in perpetuo.
{12:8} Gli empi vanno attorno, Quando i più vili d'infra i figliuoli degli uomini sono innalzati.
{i13:1} SALMO XIII Ricorso a Dio nella più estrema angoscia; giuliva fiducia in lui
{13:1} INFINO a quando, o Signore? mi dimenticherai tu in perpetuo? Infino a quando nasconderai la tua faccia da me?
{13:2} Infino a quando non farò altro tuttodì che consigliar nell'animo, Ed affannarmi nel cuore? Infino a quando s'innalzerà il mio nemico sopra me?
{13:3} Riguarda, rispondimi, Signore Iddio mio; Illumina gli occhi miei, Che talora io non dorma il sonno del la morte;
{13:4} Che il mio nemico non dica: Io l'ho vinto; E che i miei nemici non festeggino, se io caggio.
{13:5} Ora, quant'è a me, io mi confido nella tua benignità; Il mio cuore giubilerà nella tua liberazione;
{13:6} Io canterò al Signore, perciocchè egli mi avrà fatta la mia retribuzione.
{i14:1} SALMO XIV (Sal. 53) Estrema depravazione di quelli che negano Iddio
{14:1} LO stolto ha detto nel suo cuore: Non vi è Dio. Si son corrotti, son divenuti abbominevoli nelle loro opere; Non vi è alcuno che faccia bene.
{14:2} Il Signore ha riguardato dal cielo in su i figliuoli degli uomini, Per veder se vi fosse alcuno che avesse intelletto, Che cercasse Iddio.
{14:3} Tutti son guasti, tutti quanti son divenuti puzzolenti; Non vi è alcuno che faccia bene, Non pur uno.
{14:4} Tutti questi operatori d'iniquità son essi senza intelletto? Essi mangiano il mio popolo, come se mangiassero del pane, E non invocano il Signore.
{14:5} Là saranno spaventati di grande spavento; Perciocchè Iddio è colla gente giusta.
{14:6} Fate voi onta al consiglio del povero afflitto, Perciocchè il Signore è la sua confidanza?
{14:7} Oh! venga pur da Sion la salute d'Israele! Quando il Signore ritrarrà di cattività il suo popolo, Giacobbe festeggerà, Israele si rallegrerà.
{i15:1} SALMO XV Il vero cittadino del cielo
{15:1} O SIGNORE, chi dimorerà nel tuo tabernacolo? Chi abiterà nel monte della tua santità?
{15:2} Colui che cammina in integrità, e fa ciò che è giusto, E parla il vero di cuore;
{15:3} Che non dice male colla sua lingua, E non fa male alcuno al suo compagno, E non leva alcun vituperio contro al suo prossimo;
{15:4} Appo cui è sprezzato chi deve esser riprovato, E che onora quelli che temono il Signore; E il quale, se ha giurato alcuna cosa, Benchè sia a suo danno, non però la ritratta;
{15:5} Il quale non dà i suoi danari ad usura. E non prende presenti contro all'innocente. Chi fa queste cose non sarà giammai smosso.
{i16:1} SALMO XVI Confidanza e felicità del credente. Certezza della vita eterna
{16:1} GUARDAMI, o Dio; perciocchè io mi confido in te.
{16:2} Io ho detto all'Eterno: Tu sei il mio Signore; Io non ho bene all'infuori di te.
{16:3} Tutta la mia affezione è inverso i santi che sono in terra, E inverso gli uomini onorati.
{16:4} I tormenti di coloro che corrono dietro ad altri dii, saran moltiplicati; Io non farò le loro offerte da spandere, che son di sangue; E non mi recherò nelle labbra i nomi loro.
{16:5} Il Signore è la porzione della mia parte, e il mio calice; Tu, Signore, mantieni quello che mi è scaduto in sorte.
{16:6} La sorte mi è scaduta in luoghi dilettevoli; Una bella eredità mi è pur toccata.
{16:7} Io benedirò il Signore, il qual mi consiglia; Eziandio le notti le mie reni mi ammaestrano.
{16:8} Io ho sempre posto il Signore davanti agli occhi miei; Perciocchè egli è alla mia destra, io non sarò giammai smosso.
{16:9} Perciò il mio cuore si rallegra, e la mia lingua festeggia; Anzi pur la mia carne abiterà in sicurtà.
{16:10} Perciocchè tu non lascerai l'anima mia nel sepolcro, E non permetterai che il tuo Santo senta la corruzione della fossa.
{16:11} Tu mi mostrerai il sentier della vita; Sazietà d'ogni gioia è col tuo volto; Ogni diletto è nella tua destra in sempiterno.
{i17:1} SALMO XVII Davide domanda di esser liberato dai suoi nemici, fidando nella propria innocenza e nella giustizia di Dio
{17:1} O SIGNORE, ascolta la giustizia, attendi al mio grido, Porgi l'orecchio alla mia orazione, che io ti fo senza labbra di frode.
{17:2} Proceda il mio giudicio dalla tua presenza; Gli occhi tuoi veggano le diritture.
{17:3} Tu hai provato il mio cuore, tu l 'hai visitato di notte; Tu mi hai messo al cimento, e non hai trovato nulla; La mia bocca non trapassa il mio pensiero.
{17:4} Nelle opere degli uomini, per la parola della tue labbra, Io mi son guardato dalle vie de' violenti.
{17:5} Sostieni i miei passi ne' tuoi sentieri, Acciocchè i miei piedi non vacillino.
{17:6} Io t'invoco, o Dio, perciocchè tu mi esaudisci; Inchina a me il tuo orecchio, ascolta le mie parole.
{17:7} Dimostra maravigliose le tue benignità, O tu, che, con la tua destra, salvi quelli che si confidano in te, Da quelli che si levano contro a loro.
{17:8} Guardami come la pupilla dell'occhio, Nascondimi sotto l'ombra delle tue ale,
{17:9} D'innanzi agli empi che mi disertano; E d'innanzi a' miei mortali nemici che mi circondano.
{17:10} Son tutti massicci di grasso, Parlano altieramente colla lor bocca.
{17:11} Ora c'intorniano, seguitandoci alla traccia; Mirano con gli occhi, per atterrar ci;
{17:12} Somigliano un leone che brama di lacerare; E un leoncello che dimora in nascondimenti.
{17:13} Levati, o Signore, va' loro incontro per affrontarli; abbattili; Riscuoti l'anima mia dall'empio col la tua spada;
{17:14} O Signore, riscuotila col la tua mano dagli uomini, dagli uomini del mondo, La cui parte è in questa vita, E il cui ventre tu empi delle tue conserve; Onde i lor figliuoli son saziati, E lasciano il lor rimanente a' lor piccoli fanciulli.
{17:15} Quant' è a me, per giustizia vedrò la tua faccia; Io sarò saziato della tua sembianza, quando io mi risveglierò.
{i18:1} SALMO XVIII (2 Sam. cap. 22) Cantico di lode a Dio per le liberazioni ricevute
{18:1} O SIGNORE, mia forza, io ti amerò affettuosamente.
{18:2} Il Signore è la mia rocca, e la mia fortezza, e il mio liberatore, Il mio Dio, la mia rupe; io spererò in lui; Il mio scudo, e il corno della mia salute, il mio alto ricetto.
{18:3} Io invocai il Signore, a cui si deve ogni lode; E fui salvato da' miei nemici.
{18:4} Doglie di morte mi avevano circondato, E torrenti di scellerati mi avevano spaventato.
{18:5} Legami di sepolcro mi avevano intorniato, Lacci di morte mi avevano incontrato.
{18:6} Nella mia distretta io invocai il Signore, E gridai all'Iddio mio; Ed egli udì la mia voce dal suo Tempio, E il mio grido pervenne davanti a lui a' suoi orecchi.
{18:7} Allora la terra fu scossa, e tremò; E i fondamenti de' monti furono smossi E scrollati; perciocchè egli era acceso nell'ira.
{18:8} Un fumo gli saliva per le nari, Ed un fuoco consumante per la bocca; Da lui procedevano brace accese.
{18:9} Ed egli abbassò i cieli, e discese; E vi era una caligine sotto a' suoi piedi.
{18:10} E cavalcava sopra Cherubini, e volava; Ed era portato a volo sopra l'ale del vento.
{18:11} Egli aveva poste delle tenebre per suo nascondimento; Egli avea d'intorno a sè il suo padiglione, Oscurità d'acque, nubi dell'aria.
{18:12} Le sue nubi si dileguarono per lo splendore che scoppiava davanti a lui, Con gragnuola e brace accese.
{18:13} E il Signore tuonò nel cielo, E l'Altissimo diede fuori la sua voce, Con gragnuola e brace accese.
{18:14} Ed avventò le sue saette, e disperse coloro; Egli lanciò folgori, e li mise in rotta.
{18:15} E per lo tuo sgridare, o Signore, E per lo soffiar del vento delle tue nari, I canali delle acque apparvero, E i fondamenti del mondo furono scoperti.
{18:16} Egli da alto distese la mano e mi prese, E mi trasse, fuori di grandi acque.
{18:17} Egli mi riscosse dal mio potente nemico, E da quelli che mi odiavano; perciocchè erano più forti di me.
{18:18} Essi erano venuti incontro a me nel giorno della mia calamità; Ma il Signore fu il mio sostegno;
{18:19} E mi trasse fuori al largo; Egli mi liberò, perciocchè egli mi gradisce.
{18:20} Il Signore mi ha fatta retribuzione secondo la mia giustizia; Egli mi ha renduto secondo la purità delle mie mani;
{18:21} Perciocchè io ho osservate le vie del Signore, E non mi sono empiamente rivolto dall'Iddio mio;
{18:22} Perciocchè io ho tenute davanti a me tutte le sue leggi, E non ho rimossi d'innanzi a me i suoi statuti.
{18:23} E sono stato intiero inverso lui, E mi son guardato dalla mia iniquità.
{18:24} E il Signore mi ha renduto secondo la mia giustizia, Secondo la purità delle mie mani nel suo cospetto.
{18:25} Tu ti mostri pietoso inverso l' uomo pio, Intiero inverso l'uomo intiero.
{18:26} Tu ti mostri puro col puro, E procedi ritrosamente col perverso;
{18:27} Perciocchè tu sei quel che salvi la gente afflitta, Ed abbassi gli occhi altieri;
{18:28} Perciocchè tu sei quel che fai risplendere la mia lampana; Il Signore Iddio mio allumina le mie tenebre;
{18:29} Perciocchè per la tua virtù io rompo tutta una schiera; E per la virtù dell'Iddio mio salgo sopra il muro.
{18:30} La via di Dio è intiera; La parola del Signore è purgata col fuoco; Egli è lo scudo di tutti coloro che sperano in lui.
{18:31} Perciocchè chi è Dio, fuor che il Signore? E chi è Rocca, fuor che l'Iddio nostro?
{18:32} Iddio è quel che mi cinge di prodezza, E che ha appianata la mia via.
{18:33} Egli rende i miei piedi simili a quelli delle cerve, E mi fa star ritto in su i miei alti luoghi.
{18:34} Egli ammaestra le mie mani alla battaglia; E colle mie braccia un arco di rame è rotto.
{18:35} Tu mi hai ancora dato lo scudo della tua salvezza; E la tua destra mi ha sostenuto, E la tua benignità mi ha accresciuto.
{18:36} Tu hai allargati i miei passi sotto di me; E le mie calcagna non son vacillate.
{18:37} Io ho perseguitati i miei nemici, e li ho aggiunti; E non me ne son tornato indietro, finchè non li abbia distrutti.
{18:38} Io li ho rotti, e non son potuti risorgere; Mi son caduti sotto i piedi.
{18:39} E tu mi hai cinto di prodezza per la guerra; Ed hai abbattuti sotto di me quelli che si levavano contro a me.
{18:40} Ed hai fatto voltar le spalle a' miei nemici davanti a me; Ed io ho distrutti quelli che mi odiavano.
{18:41} Essi gridarono, ma non vi fu chi li salvasse; Gridarono al Signore, ma egli non rispose loro.
{18:42} Ed io li ho tritati, come polvere esposta al vento; Io li ho spazzati via, come il fango delle strade.
{18:43} Tu mi hai scampato dalle brighe del popolo; Tu mi hai costituito capo di nazioni; Il popolo che io non conosceva mi è stato sottoposto.
{18:44} Al solo udir degli orecchi si son ridotti sotto la mia ubbidienza; Gli stranieri si sono infinti inverso me.
{18:45} Gli stranieri son divenuti fiacchi, Ed hanno tremato di paura, fin dentro a' lor ripari.
{18:46} Viva il Signore, e benedetta sia la mia Rocca; E sia esaltato l'Iddio della mia salute;
{18:47} Iddio che mi dà il modo di far le mie vendette, E che mi sottomette i popoli.
{18:48} Che mi scampa da' miei nemici, Ed anche mi solleva d'infra quelli che mi assaltano, E mi riscuote dall'uomo violento.
{18:49} Perciò, o Signore, io ti celebrerò fra le genti, E salmeggerò al tuo Nome;
{18:50} Il quale rende magnifiche le vittorie del suo re, Ed usa benignità inverso Davide suo unto, E inverso la sua progenie in perpetuo.
{i19:1} SALMO XIX Eccellenza del creato e della Legge
{19:1} I CIELI raccontano la gloria di Dio; E la distesa annunzia l'opera delle sue mani.
{19:2} Un giorno dietro all'altro quelli sgorgano parole; Una notte dietro all'altra dichiarano scienza.
{19:3} Non hanno favella, nè parole; La lor voce non si ode;
{19:4} Ma la lor linea esce fuori per tutta la terra, E le lor parole vanno infino all'estremità del mondo. Iddio ha posto in essi un tabernacolo al sole;
{19:5} Ed egli esce fuori, come uno sposo dalla sua camera di nozze; Egli gioisce, come un uomo prode a correr l'aringo.
{19:6} La sua uscita è da una estremità de' cieli, E il suo giro arriva infino all' altra estremità; E niente è nascosto al suo calore.
{19:7} La Legge del Signore è perfetta, ella ristora l'anima; La testimonianza del Signore è verace, e rende savio il semplice.
{19:8} Gli statuti del Signore son diritti, e rallegrano il cuore; Il comandamento del Signore è puro, ed illumina gli occhi.
{19:9} Il timor del Signore è puro, e dimora in eterno; I giudicii del Signore son verità, tutti quanti son giusti;
{19:10} Sono più desiderabili che oro, anzi più che gran quantità d'oro finissimo; E più dolci che miele, anzi che quello che stilla da' favi.
{19:11} Il tuo servitore è eziandio avvisato per essi; Vi è gran mercede in osservarli.
{19:12} Chi conosce i suoi errori? Purgami di quelli che mi sono occulti.
{19:13} Rattieni eziandio il tuo servitore dalle superbie, E fa 'che non signoreggino in me; Allora io sarò intiero, e purgato di gran misfatto.
{19:14} Sieno grate nel tuo cospetto le parole della mia bocca, E la meditazione del cuor mio, O Signore, mia Rocca, e mio Redentore.
{i20:1} SALMO XX Preghiera pel re in guerra
{20:1} IL Signore ti risponda nel giorno che tu sarai in distretta; Leviti ad alto in salvo il Nome dell'Iddio di Giacobbe;
{20:2} Manditi soccorso dal Santuario, E sostengati da Sion;
{20:3} Ricordisi di tutte le tue offerte, E riduca in cenere il tuo olocausto. (Sela.)
{20:4} Diati ciò che è secondo il cuor tuo, E adempia ogni tuo consiglio.
{20:5} Noi canteremo di allegrezza per la tua vittoria, Ed alzeremo bandiere nel Nome dell'Iddio nostro. Il Signore adempia tutte le tue domande.
{20:6} Ora so, che il Signore ha salvato il suo unto; Egli gli risponderà dal cielo della sua santità; La vittoria della sua destra è con gran potenza.
{20:7} Gli uni si fidano in carri, e gli altri in cavalli; Ma noi ricorderemo il Nome del Signore Iddio nostro.
{20:8} Quelli sono andati in giù, e son caduti; Ma noi siamo restati in piè, e ci siam rizzati.
{20:9} Salva, Signore; Rispondaci il re nel giorno che noi grideremo.
{i21:1} SALMO XXI Ringraziamento per la vittoria
{21:1} SIGNORE, il re si rallegrerà nella tua forza; E quanto festeggerà egli grandemente della tua vittoria!
{21:2} Tu gli hai dato il desio del suo cuore, E non gli hai rifiutato quel ch'egli ha pronunziato colle sue labbra. (Sela.)
{21:3} Perciocchè tu gli sei venuto incontro con benedizioni di beni; Tu gli hai posta in sul capo una corona d'oro finissimo.
{21:4} Egli ti aveva chiesta vita. E tu gli hai dato lunghezza di giorni in perpetuo.
{21:5} La sua gloria è grande per la tua vittoria; Tu hai messa sopra lui maestà e magnificenza;
{21:6} Perciocchè tu l'hai posto in benedizioni in perpetuo; Tu l'hai rallegrato di letizia col tuo volto.
{21:7} Perciocchè il re si confida nel Signore, E nella benignità dell'Altissimo, egli non sarà giammai smosso.
{21:8} La tua mano troverà tutti i tuoi nemici; La tua destra troverà quelli che t'odiano.
{21:9} Tu li renderai simili ad un forno ardente, Al tempo della tua ira; Il Signore li abisserà nel suo cruccio, E il fuoco li divorerà.
{21:10} Tu farai perire il frutto loro d'in sulla terra, E la lor progenie d'infra i figliuoli degli uomini;
{21:11} Perciocchè hanno ordito del male contro a te, Ed hanno divisata una malizia, della quale però non potranno venire a capo.
{21:12} Perciocchè tu li metterai per tuo bersaglio; Tu tirerai diritto colle corde de 'tuoi archi contro alla lor faccia.
{21:13} Innalzati, Signore, colla tua forza; Noi canteremo, e salmeggeremo la tua potenza.
{i22:1} SALMO XXII Il Messia sofferente, poi trionfante
{22:1} DIO mio, Dio mio, perchè mi hai lasciato? Perchè stai lontano dalla mia salute, e dalle parole del mio ruggire?
{22:2} O Dio mio, io grido di giorno, e tu non rispondi; Di notte ancora, e non ho posa alcuna.
{22:3} E pur tu sei il Santo, Il Permanente, le lodi d'Israele.
{22:4} I nostri padri si son confidati in te; Si son confidati in te, e tu li hai liberati.
{22:5} Gridarono a te, e furon liberati; In te si confidarono, e non furon confusi.
{22:6} Ma io sono un verme, e non un uomo; Il vituperio degli uomini, e lo sprezzato fra il popolo.
{22:7} Chiunque mi vede, si beffa di me, Mi stende il labbro, e scuote il capo;
{22:8} Dicendo: Egli si rimette nel Signore; liberilo dunque; Riscuotalo, poichè egli lo gradisce.
{22:9} Certo, tu sei quel che mi hai tratto fuor del seno; Tu mi hai affidato da che io era alle mammelle di mia madre.
{22:10} Io fui gettato sopra te dalla matrice; Tu sei il mio Dio fin dal seno di mia madre.
{22:11} Non allontanarti da me; perciocchè l'angoscia è vicina, E non vi è alcuno che mi aiuti.
{22:12} Grandi tori mi hanno circondato; Possenti tori di Basan mi hanno intorniato;
{22:13} Hanno aperta la lor gola contro a me, Come un leone rapace e ruggente.
{22:14} Io mi scolo come acqua, E tutte le mie ossa si scommettono; Il mio cuore è come cera, E si strugge nel mezzo delle mie interiora.
{22:15} Il mio vigore è asciutto come un testo, E la mia lingua è attaccata alla mia gola; Tu mi hai posto nella polvere della morte.
{22:16} Perciocchè cani mi hanno circondato; Uno stuolo di maligni mi ha intorniato; Essi mi hanno forate le mani ed i piedi.
{22:17} Io posso contar tutte le mie ossa; Essi mi riguardano, e mi considerano.
{22:18} Si spartiscono fra loro i miei vestimenti, E tranno la sorte sopra la mia vesta.
{22:19} Tu dunque, Signore, non allontanarti; Tu che sei la mia forza, affrettati a soccorrermi.
{22:20} Riscuoti l'anima mia dalla spada, L'unica mia dalla branca del cane.
{22:21} Salvami dalla gola del leone, Ed esaudiscimi, liberandomi dalle corna de' liocorni.
{22:22} Io racconterò il tuo Nome a' miei fratelli; Io ti loderò in mezzo della raunanza.
{22:23} Voi che temete il Signore, lodatelo; Glorificatelo voi, tutta la progenie di Giacobbe; E voi tutta la generazione d'Israele, abbiate timor di lui.
{22:24} Perciocchè egli non ha sprezzata, nè disdegnata l'afflizione dell'afflitto; E non ha nascosta la sua faccia da lui; E quando ha gridato a lui, l'ha esaudito.
{22:25} Da te io ho l'argomento della mia lode in grande raunanza; Io adempirò i miei voti in presenza di quelli che ti temono.
{22:26} I mansueti mangeranno, e saranno saziati; Que' che cercano il Signore lo loderanno; Il vostro cuore viverà in perpetuo.
{22:27} Tutte le estremità della terra ne avranno memoria, E si convertiranno al Signore; E tutte le nazioni delle genti adoreranno nel suo cospetto.
{22:28} Perciocchè al Signore appartiene il regno; Ed egli è quel che signoreggia sopra le genti.
{22:29} Tutti i grassi della terra mangeranno ed adoreranno; Parimente tutti quelli che scendono nella polvere, E che non possono mantenersi in vita, s'inchineranno davanti a lui.
{22:30} La lor posterità gli servirà; Ella sarà annoverata per generazione al Signore.
{22:31} Essi verranno, ed annunzieranno la sua giustizia; Ed alla gente che ha da nascere ciò ch'egli avrà operato.
{i23:1} SALMO XXIII Felicità e sicurezza di chi ha Dio per suo pastore
{23:1} IL Signore è il mio pastore: nulla mi mancherà.
{23:2} Egli mi fa giacere in paschi erbosi, Mi guida lungo le acque chete.
{23:3} Egli mi ristora l'anima; Egli mi conduce per sentieri di giustizia, Per amor del suo Nome.
{23:4} Avvegnachè io camminassi nella valle dell'ombra della morte, Io non temerei male alcuno; perciocchè tu sei meco; La tua bacchetta, e la tua verga mi consolano.
{23:5} Tu apparecchi davanti a me la mensa, al cospetto de' miei nemici; Tu ungi il mio capo con olio; la mia coppa trabocca.
{23:6} Per certo, beni e benignità mi accompagneranno Tutti i giorni della mia vita; Ed io abiterò nella Casa del Signore Per lunghi giorni.
{i24:1} SALMO XXIV Il dominio universale di Dio. — Chi è degno di salire al santuario di lui? — Il Re di gloria
{24:1} AL Signore appartiene la terra, e tutto quello che è in essa; Il mondo, ed i suoi abitanti.
{24:2} Perciocchè egli l'ha fondata sopra i mari, E l'ha fermata sopra i fiumi.
{24:3} Chi salirà al monte del Signore? E chi starà nel luogo suo santo?
{24:4} L'  uomo innocente di mani, e puro di cuore; Il qual non eleva l'animo a vanità, e non giura con frode.
{24:5} Un tale riceverà benedizione dal Signore, E giustizia dall'Iddio della sua salute.
{24:6} Tale è la generazione di quelli che lo ricercano; Tale è Giacobbe che cerca la tua faccia, o Dio. (Sela.)
{24:7} O porte, alzate i vostri capi; E voi, porte eterne, alzatevi; E il Re di gloria entrerà.
{24:8} Chi è questo Re di gloria? Egli è il Signore forte e possente; Il Signore poderoso in battaglia.
{24:9} O porte, alzate i vostri capi; Alzatevi, o porte eterne; E il Re di gloria entrerà.
{24:10} Chi è questo Re di gloria? Egli è il Signor degli eserciti; Esso è il Re di gloria. (Sela.)
{i25:1} SALMO XXV Davide prega Dio di liberarlo dai suoi nemici e di perdonargli i suoi peccati
{25:1} O SIGNORE, io levo l'anima mia a te.
{25:2} Dio mio, io mi confido in te; fa' che io non sia confuso, E che i miei nemici non facciano festa di me.
{25:3} Ed anche che niuno di quelli che sperano in te sia confuso; Sien confusi quelli che si portano dislealmente senza cagione.
{25:4} Signore, fammi conoscere le tue vie; Insegnami i tuoi sentieri.
{25:5} Inviami nella tua verità, ed ammaestrami; Perciocchè tu sei l'Iddio della mia salute; Io ti attendo tuttodì.
{25:6} Ricordati, Signore, delle tue compassioni, e delle tue benignità; Perciocchè sono ab eterno.
{25:7} Non ridurti a memoria i peccati della mia giovanezza, Nè i miei misfatti; Secondo la tua benignità, ricordati di me, O Signore, per amore della tua bontà.
{25:8} Il Signore è buono e diritto; Perciò egli insegnerà la via a' peccatori.
{25:9} Egli invierà i mansueti nella dirittura, Ed insegnerà la sua via agli umili.
{25:10} Tutte le vie del Signore son benignità e verità, Inverso quelli che guardano il suo patto e le sue testimonianze.
{25:11} O Signore, per amor del tuo Nome, Perdonami la mia iniquità; perciocchè ella è grande.
{25:12} Chi è l'uomo che tema il Signore? Egli gl'insegnerà la via ch'egli deve eleggere.
{25:13} L'anima sua dimorerà per mezzo i beni, E la sua progenie erederà la terra.
{25:14} Il Signore dà a conoscere il suo consiglio ed il suo patto A quelli che lo temono.
{25:15} I miei occhi son del continuo verso il Signore; Perciocchè egli trarrà i miei piedi della rete.
{25:16} Riguarda a me, ed abbi pietà di me; Perciocchè io son solo ed afflitto.
{25:17} Le angosce del mio cuore si sono aumentate; Trammi delle mie distrette.
{25:18} Vedi la mia afflizione ed il mio affanno; E perdonami tutti i miei peccati.
{25:19} Vedi i miei nemici; perciocchè son molti, E mi odiano d'un odio pieno di violenza.
{25:20} Guarda l'anima mia, e riscuotimi; Fa' che io non sia confuso; perciocchè io mi confido in te.
{25:21} L'integrità e la dirittura mi guardino; Perciocchè io ho sperato in te.
{25:22} O Dio, riscuoti Israele da tutte le sue tribolazioni.
{i26:1} SALMO XXVI Davide ricorre a Dio fidando nella propria integrità
{26:1} GIUDICIAMI, Signore; perciocchè io son camminato nella mia integrità; E mi son confidato nel Signore; io non sarò smosso.
{26:2} Provami, Signore, e sperimentami; Metti al cimento le mie reni ed il mio cuore.
{26:3} Perciocchè io ho davanti agli occhi la tua benignità, E son camminato nella tua verità.
{26:4} Io non son seduto con uomini bugiardi, E non sono andato co' dissimulati.
{26:5} Io odio la raunanza de' maligni, E non son seduto con gli empi.
{26:6} Io lavo le mie mani nell'innocenza, E circuisco il tuo Altare, o Signore;
{26:7} Facendo risonar voce di lode, E raccontando tutte le tue maraviglie.
{26:8} O Signore, io amo l'abitacolo della tua Casa, E il luogo del tabernacolo della tua gloria.
{26:9} Non metter l'anima mia in un fascio co' peccatori, Nè la mia vita con gli uomini di sangue;
{26:10} Nelle cui mani è scelleratezza, E la cui destra è piena di presenti.
{26:11} Ma io camminerò nella mia integrità; Riscuotimi, ed abbi pietà di me.
{26:12} Il mio piè sta fermo e ritto in luogo piano. Io benedirò il Signore nelle raunanze.
{i27:1} SALMO XXVII Fiducia in Dio; ardente brama della sua presenza
{27:1} IL Signore è la mia luce e la mia salute; Di chi temerò? Il Signore è la forza della mia vita; Di chi avrò paura?
{27:2} Quando i maligni mi hanno assalito per divorar la mia carne, Eglino stessi, i miei nemici ed avversari, son traboccati e caduti.
{27:3} Avvegnachè tutto un campo si accampasse contro a me, Il mio cuore non avrebbe però paura; Benchè una battaglia si levasse contro a me, Io avrei confidanza in questo.
{27:4} Io ho chiesta una cosa al Signore, quella procaccerò: Che io dimori nella Casa del Signore tutti i giorni della mia vita, Per mirar la bellezza del Signore, E visitare il suo Tempio.
{27:5} Perciocchè egli mi nasconderà nel suo tabernacolo, Nel giorno dell'avversità; Egli mi occulterà nel nascondimento del suo padiglione; Egli mi leverà ad alto sopra una roccia.
{27:6} Anzi pure ora il mio capo s'innalzerà sopra i miei nemici Che son d'intorno a me; Ed io sacrificherò nel suo tabernacolo sacrificii con giubilo; Io canterò, e salmeggerò al Signore.
{27:7} Signore, ascolta la mia voce, colla quale io grido; Ed abbi pietà di me, e rispondimi.
{27:8} Il mio cuore mi dice da parte tua: Cercate la mia faccia. Io cerco la tua faccia, o Signore.
{27:9} Non nascondere il tuo volto da me, Non rigettare in ira il tuo servitore; Tu sei stato il mio aiuto; non lasciarmi, e non abbandonarmi, O Dio della mia salute.
{27:10} Quantunque mio padre e mia madre mi avessero abbandonato, Pure il Signore mi accoglierà.
{27:11} O Signore, insegnami la tua via, E giudami per un sentiero piano, Per cagione de' miei nemici.
{27:12} Non darmi alle voglie de' miei nemici; Perciocchè son surti contro a me falsi testimoni, Ed uomini che audacemente parlano di violenza.
{27:13} Oh! se non avessi creduto di vedere i beni del Signore, Nella terra de' viventi!
{27:14} Attendi il Signore, Fortificati; ed egli conforterà il tuo cuore; Spera pur nel Signore.
{i28:1} SALMO XXVIII Preghiera per esser liberato; ringraziamento per la ottenuta liberazione
{28:1} IO grido a te, Signore; Rocca mia, non tacere, senza rispondermi; Che talora, se tu ti taci, Io non sia renduto simile a quelli che scendono nella fossa.
{28:2} Ascolta la voce delle mie supplicazioni, mentre io grido a te, Mentre io levo le mani verso l'oracolo della tua santità.
{28:3} Non istrascinarmi con gli empi, e con gli operatori d'iniquità, I quali parlano di pace co' lor prossimi, Ma hanno della malizia nel cuore.
{28:4} Rendi loro secondo le loro opere, e secondo le malvagità de' lor fatti; Rendi loro secondo le opere delle lor mani; Da' loro la lor retribuzione.
{28:5} Perciocchè non considerano i fatti del Signore, Nè l'opere delle sue mani, Egli li distruggerà, e non li edificherà.
{28:6} Benedetto sia il Signore; Perciocchè egli ha udita la voce delle mie supplicazioni.
{28:7} Il Signore è la mia forza ed il mio scudo; In lui si è confidato il mio cuore, ed io sono stato soccorso; Onde il mio cuore festeggia Ed io lo celebrerò co' miei cantici.
{28:8} Il Signore è la forza del suo popolo, Ed è la fortezza delle salvazioni del suo unto.
{28:9} Salva il tuo popolo, e benedici la tua eredità; E pascili, e innalzali in perpetuo.
{i29:1} SALMO XXIX Invito a lodar la maestà di Dio
{29:1} DATE al Signore, o figliuoli de' potenti, Date al Signore gloria e forza.
{29:2} Date al Signore la gloria dovuta al suo Nome; Adorate il Signore nel magnifico santuario.
{29:3} La voce del Signore è sopra le acque; L'Iddio di gloria tuona; Il Signore è sopra le grandi acque.
{29:4} La voce del Signore è con potenza; La voce del Signore è con magnificenza.
{29:5} La voce del Signore rompe i cedri; E il Signore spezza i cedri del Libano;
{29:6} E li fa saltellar come un vitello; Il Libano stesso, e Sirion, come il figlio d'un liocorno.
{29:7} La voce del Signore sparge, a giusa di schegge, fiamme di fuoco.
{29:8} La voce del Signore fa tremare il deserto; Il Signore fa tremare il deserto di Cades.
{29:9} La voce del Signore fa partorir le cerve, E sfronda le selve; Ma intanto ciascuna predica la sua gloria nel suo Tempio.
{29:10} Il Signore nel diluvio siede; Anzi il Signore siede re in eterno.
{29:11} Il Signore darà forza al suo popolo; Il Signore benedirà il suo popolo in pace.
{i30:1} SALMO XXX L'ira di Dio è sol per un momento; la sua benignità è in eterno
{30:1} SIGNORE, io ti esalterò; perciocchè tu mi hai tratto ad alto, E non hai rallegrati di me i miei nemici.
{30:2} Signore Iddio mio, Io ho gridato a te, e tu mi hai sanato.
{30:3} Signore, tu hai fatta salir l'anima mia fuor del sepolcro; Tu mi hai salvata la vita, acciocchè io non iscendessi nella fossa.
{30:4} Salmeggite al Signore voi suoi santi; E celebrate la memoria della sua santità.
{30:5} Perciocchè l'ira sua dura solo un momento; Ma la sua benevolenza dura tutta una vita; La sera appo noi alberga il pianto, Ma la mattina vi è giubilo.
{30:6} Quant'è a me, nella mia quiete, io diceva: Io non sarò giammai smosso.
{30:7} Signore, tu avevi, per lo tuo favore, stanziata la fortezza nel mio monte; Ma tosto che tu hai nascosta la tua faccia, io sono stato smarrito.
{30:8} Io ho gridato a te, Signore, Ed ho supplicato al Signore,
{30:9} Dicendo: Che utilità avrai nel mio sangue, Se io scendo nella fossa? La polvere ti celebrerà ella? Predicherà ella la tua verità?
{30:10} Ascolta, Signore, ed abbi pietà di me; Signore, siimi in aiuto.
{30:11} Tu hai mutato il mio duolo in festa; Tu hai sciolto il mio cilicio, e mi hai cinto di allegrezza;
{30:12} Acciocchè la mia gloria ti salmeggi, e non si taccia. Signore Iddio mio, io ti celebrerò in eterno.
{i31:1} SALMO XXXI Davide prega Dio di liberarlo, lo loda per la sua bontà; ed esorta tutti a confidare in Lui
{31:1} SIGNORE, io mi son confidato in te; Fa' che io non sia giammai confuso; Liberami per la tua giustizia.
{31:2} Inchina a me il tuo orecchio, affrettati a liberarmi; Siimi una rocca forte, e un luogo di fortezza, Per salvarmi.
{31:3} Perciocchè tu sei la mia rocca e la mia fortezza; E, per amor del tuo Nome, guidami, e conducimi.
{31:4} Trammi fuor della rete che mi è stata tesa di nascosto; Poichè tu sei la mia fortezza.
{31:5} Io rimetto il mio spirito nelle tue mani; Tu mi hai riscattato, o Signore Iddio di verità.
{31:6} Io odio quelli che attendono alle vanità di menzogna; Ma io mi confido nel Signore.
{31:7} Io festeggerò, e mi rallegrerò della tua benignità; Perciocchè tu avrai veduta la mia afflizione, Ed avrai presa conoscenza delle tribolazioni dell'anima mia;
{31:8} E non mi avrai messo in mano del nemico; Ed avrai fatto star ritti i miei piedi al largo.
{31:9} Abbi mercè di me, Signore; perciocchè io sono in distretta; L'occhio mio, l'anima mia, e il ventre mio, son consumati di cordoglio.
{31:10} Perciocchè la mia vita si vien meno di noia, Ed i miei anni di sospirare; Le mie forze sono scadute per le mie pene, E le mie ossa son consumate.
{31:11} Per cagione di tutti i miei nemici, io sono stato in gran vituperio Eziandio a' miei vicini, e in ispavento a' miei conoscenti; Quelli che mi veggono fuori se ne fuggono lontano da me.
{31:12} Io sono stato dimenticato dal cuor loro come un morto; Io son simile ad un vaso perduto.
{31:13} Perciocchè io ho udito il vituperio di molti; Spavento è d'ogn'intorno, Mentre prendono insieme consiglio contro a me, E macchinano di tormi la vita.
{31:14} Ma io, o Signore, mi confido in te; Io ho detto: Tu sei l'Iddio mio.
{31:15} I miei tempi son nella tua mano; Riscuotimi dalla mano de' miei nemici, e da quelli che mi perseguitano.
{31:16} Fa' risplendere il tuo volto sopra il tuo servitore; Salvami per la tua benignità.
{31:17} O Signore, fa ' che io non sia confuso; perciocchè io t'invoco; Sieno confusi gli empi; Abbian la bocca turata, e sieno posti nel sepolcro.
{31:18} Ammutoliscano le labbra bugiarde, Le quali parlano duramente contro al giusto, Con alterezza, e con isprezzo.
{31:19} Quanto grandi sono i tuoi beni Che tu hai riposti a quelli che ti temono; E che tu fai in presenza de' figliuoli degli uomini, Inverso quelli che si confidano in te!
{31:20} Tu li nascondi, nel nascondimento della tua faccia, Dalle superbie degli uomini; Tu li occulti in un tabernacolo, lungi dalle brighe delle lingue.
{31:21} Benedetto sia il Signore; Perciocchè egli ha renduta ammirabile la sua benignità inverso me, Come se io fossi stato in una città di fortezza.
{31:22} Ora, quant'è a me, nel mio smarrimento, dissi: Io son riciso d'innanzi al tuo cospetto Ma pur tu hai udita la voce delle mie supplicazioni, Quando io ho gridato a te.
{31:23} Amate il Signore, voi suoi santi tutti; Il Signore guarda i fedeli, E rende la retribuzione a colmo a quelli che procedono alteramente.
{31:24} Confortatevi, voi tutti che sperate nel Signore; Ed egli fortificherà il vostro cuore.
{i32:1} SALMO XXXII Felicità di chi ha ottenuto il perdono. Invito al pentimento
{32:1} BEATO colui la cui trasgressione è rimessa, E il cui peccato è coperto!
{32:2} Beato l'uomo a cui il Signore non imputa iniquità, E nel cui spirito non vi è frode alcuna!
{32:3} Mentre io mi son taciuto, le mie ossa si sono invecchiate, Nel mio ruggire di tutto dì.
{32:4} Perciocchè giorno e notte la tua mano era aggravata sopra me, L'umor mio era divenuto simile ad arsure di state. (Sela.)
{32:5} Io ti ho dichiarato il mio peccato, non ho coperta la mia iniquità, Io ho detto: Io confesserò le mie trasgressioni al Signore; E tu hai rimessa l'iniquità del mio peccato. (Sela.)
{32:6} Perciò ogni uomo pio ti farà orazione Nel tempo che tu puoi esser trovato; Nel tempo di diluvio di grandi acque, esse non pur perverranno a lui.
{32:7} Tu sei il mio ricetto, tu mi guarderai di distretta, Tu mi circonderai di canti di liberazione. (Sela.)
{32:8} Io voglio ammaestrarti ed insegnarti la via, Per la quale devi camminare; E consigliarti, avendo l'occhio sopra te.
{32:9} Non siate come il cavallo, nè come il mulo, che sono senza intelletto; La cui bocca conviene frenare con morso e con freno, Altrimente non si accosterebbero a te.
{32:10} Molti dolori avverranno all'empio; Ma benignità intornierà colui che si confida nel Signore.
{32:11} Rallegratevi nel Signore, e fate festa, o giusti; E giubilate, voi tutti che siete diritti di cuore.
{i33:1} SALMO XXXIII Giubilo del credente nella contemplazione di Dio e delle opere di Lui
{33:1} VOI giusti, giubilate nel Signore; La lode è decevole agli uomini diritti.
{33:2} Celebrate il Signore colla cetera; Salmeggiategli col saltero e col decacordo.
{33:3} Cantategli un nuovo cantico, Sonate maestrevolmente con giubilo.
{33:4} Perciocchè la parola del Signore è diritta; E tutte le sue opere son fatte con verità.
{33:5} Egli ama la giustizia e la dirittura; La terra è piena della benignità del Signore.
{33:6} I cieli sono stati fatti per la parola del Signore, E tutto il loro esercito per lo soffio della sua bocca.
{33:7} Egli ha adunate le acque del mare come in un mucchio; Egli ha riposti gli abissi come in tesori.
{33:8} Tutta la terra tema del Signore; Abbianne spavento tutti gli abitanti del mondo.
{33:9} Perciocchè egli disse la parola, e la cosa fu; Egli comandò, e la cosa surse.
{33:10} Il Signore dissipa il consiglio delle genti, Ed annulla i pensieri de' popoli.
{33:11} Il consiglio del Signore dimora in eterno; I pensieri del suo cuore dimorano per ogni età.
{33:12} Beata la gente di cui il Signore è l'Iddio; Beato il popolo, il quale egli ha eletto per sua eredità.
{33:13} Il Signore riguarda dal cielo, Egli vede tutti i figliuoli degli uomini.
{33:14} Egli mira, dalla stanza del suo seggio, Tutti gli abitanti della terra.
{33:15} Egli è quel che ha formato il cuor di essi tutti, Che considera tutte le loro opere.
{33:16} Il re non è salvato per grandezza di esercito; L'  uomo prode non iscampa per grandezza di forza.
{33:17} Il cavallo è cosa fallace per salvare, E non può liberare colla grandezza della sua possa.
{33:18} Ecco, l'occhio del Signore è inverso quelli che lo temono; Inverso quelli che sperano nella sua benignità;
{33:19} Per riscuoter l'anima loro dalla morte, E per conservarli in vita in tempo di fame.
{33:20} L'anima nostra attende il Signore; Egli è il nostro aiuto, e il nostro scudo.
{33:21} Certo, il nostro cuore si rallegrerà in lui; Perciocchè noi ci siam confidati nel Nome della sua santità.
{33:22} La tua benignità, o Signore, sia sopra noi, Siccome noi abbiamo sperato in te.
{i34:1} SALMO XXXIV Il Salmista loda Iddio per avere esaudito le sue preghiere, ed esorta tutti a temerlo ed a fidare in lui
{34:1} IO benedirò il Signore in ogni tempo; La sua lode sarà sempre nella mia bocca.
{34:2} L'anima mia si glorierà nel Signore; Gli umili l'udiranno, e si rallegreranno.
{34:3} Magnificate meco il Signore, Ed esaltiamo tutti insieme il suo Nome.
{34:4} Io ho cercato il Signore, ed egli mi ha risposto, E mi ha liberato da tutti i miei spaventi.
{34:5} Quelli che hanno riguardato a lui sono stati illuminati, E le lor facce non sono state svergognate.
{34:6} Questo povero afflitto ha gridato, e il Signore l'ha esaudito, E l'ha salvato da tutte le sue distrette.
{34:7} Gli Angeli del Signore sono accampati intorno a quelli che lo temono, E li liberano.
{34:8} Gustate, e vedete quanto il Signore è buono; Beato l'uomo che spera in lui.
{34:9} Temete il Signore, voi suoi santi; Poichè nulla manca a quelli che lo temono.
{34:10} I leoncelli soffrono necessità e fame; Ma quelli che cercano il Signore non hanno mancamento di alcun bene.
{34:11} Venite, figliuoli, ascoltatemi; Io v'insegnerò il timor del Signore.
{34:12} Quale è l'uomo che abbia voglia di vivere, Che ami lunghezza di giorni per veder del bene?
{34:13} Guarda la tua lingua dal male, E le tue labbra da parlar frode.
{34:14} Ritratti dal male, e fa' il bene; Cerca la pace, e procacciala.
{34:15} Gli occhi del Signore son verso i giusti, E le sue orecchie sono attente al grido loro.
{34:16} La faccia del Signore è contro a quelli che fanno male, Per isterminare la lor memoria d'in su la terra.
{34:17} I giusti gridano, e il Signore li esaudisce, E li libera da tutte le lor distrette.
{34:18} Il Signore è presso di quelli che hanno il cuor rotto, E salva quelli che hanno lo spirito contrito.
{34:19} Molte son le afflizioni del giusto; Ma il Signore lo libererà da tutte.
{34:20} Egli guarda tutte le ossa di esso: E niuno ne può esser rotto.
{34:21} La malvagità farà morire il malvagio, E quelli che odiano il giusto saran distrutti.
{34:22} Il Signore riscatta l'anima de' suoi servitori; E niuno di quelli che sperano in lui sarà distrutto.
{i35:1} SALMO XXXV Preghiera per la punizione dei malvagi; descrizione della loro empietà; preghiera e ringraziamento per la liberazione
{35:1} O SIGNORE, contendi con quelli che contendono meco; Guerreggia con quelli che guerreggiano meco.
{35:2} Prendi lo scudo e la targa; E levati in mio aiuto.
{35:3} E trai fuori la lancia, e serra il passo a quelli che mi perseguitano; Di' all'anima mia: Io son la tua salute.
{35:4} Sien confusi e svergognati quelli che cercano l'anima mia; Voltin le spalle, e sieno svergognati Quelli che macchinano del male contro a me.
{35:5} Sien come pula al vento, E caccili l'Angelo del Signore.
{35:6} Sia la via loro tutta tenebre, e sdruccioli; E perseguali l'Angelo del Signore.
{35:7} Perciocchè senza cagione hanno fatta una fossa nascosta, Per tendervi la lor rete; Senza cagione l'hanno cavata all'anima mia.
{35:8} Venga loro una sprovveduta ruina, E sieno presi colla lor propria rete che hanno tesa di nascosto, E cadano nella ruina che mi hanno apparecchiata.
{35:9} Allora l'anima mia festeggerà nel Signore, E si rallegrerà nella sua salute.
{35:10} Tutte le ossa mie diranno: O Signore, chi è pari a te, Che riscuoti il povero afflitto da chi è più forte di lui; Il povero afflitto, e il bisognoso, da chi lo spoglia?
{35:11} Falsi testimoni si levano; Mi domandano cose, delle quali non so nulla.
{35:12} Mi rendono male per bene; Rendono sconforto all'anima mia.
{35:13} E pure io, quando essi erano infermi, mi vestiva d'un cilicio. Ed affliggeva l'anima mia col digiuno, E la mia orazione mi ritornava in seno.
{35:14} Io andava attorno, come se fosse stato per un mio amico, ovver fratello; Io andava chino, e vestito a bruno, Come uno che faccia cordoglio di sua madre.
{35:15} Ma quando io son zoppicato, essi se ne son rallegrati, E si sono adunati insieme; Gente da nulla si è adunata contro a me, senza che io lo sapessi; Mi hanno lacerato, senza mai restare;
{35:16} Insieme con profani beffatori giocolari, Digrignando i denti contro di me.
{35:17} O Signore, infino a quando vedrai queste cose? Ritrai l'anima mia dalle ruine loro, L'unica mia d'infra i leoncelli.
{35:18} Io ti celebrerò in gran raunanza; Io ti loderò in mezzo d'un gran popolo.
{35:19} Non rallegrinsi di me quelli che mi son nemici a torto; Non ammicchino con gli occhi quelli che mi odiano senza cagione.
{35:20} Perciocchè non parlano giammai di pace; Anzi macchinano frodi contro a' pacifici della terra.
{35:21} Ed allargano la lor bocca contro a me, E dicono: Eia, Eia! l'occhio nostro ha pur veduto quello che desideravamo.
{35:22} O Signore, tu hai vedute queste cose; non tacere; O Signore, non allontanarti da me.
{35:23} Risvegliati, e destati, per far mi ragione; Dio mio, e Signor mio, risvegliati per difendere la mia causa.
{35:24} O Signore Iddio mio, giudicami secondo la tua giustizia, E fa ' ch'essi non si rallegrino di me;
{35:25} E non dicano nel cuor loro: Ehi! anima nostra; E non dicano: Noi l'abbiamo trangugiato.
{35:26} Sieno svergognati e confusi tutti quanti Quelli che si rallegrano del mio male; Sieno vestiti di vergogna e di vituperio Quelli che si magnificano contro a me.
{35:27} Cantino, e rallegrinsi Quelli che hanno buona affezione alla mia giustizia; E dicano del continuo: Magnificato sia il Signore, Che vuole la pace del suo servitore.
{35:28} E la mia lingua risonerà la tua giustizia E la tua laude, tuttodì.
{i36:1} SALMO XXXVI Estrema malizia degli empi; ricorso a Dio giusto e benigno, perchè salvi i suoi
{36:1} IL misfatto dell'empio mi dice dentro al cuore, Ch'egli non ha timore alcuno di Dio davanti agli occhi.
{36:2} Perciocchè egli si lusinga appo sè stesso, Per venire a capo della sua iniquità, che è pur da odiare.
{36:3} Le parole della sua bocca sono iniquità e frode; Egli non ha più intelletto da far bene.
{36:4} Egli divisa iniquità sopra il suo letto; Egli si ferma nella via che non è buona, Egli non abborre il male.
{36:5} O Signore, la tua benignità arriva infino al cielo, E la tua verità infino alle nuvole.
{36:6} La tua giustizia è simile a monti altissimi; I tuoi giudicii sono un grande abisso. O Signore, tu conservi uomini e bestie.
{36:7} O Dio, quanto preziosa è la tua benignità! Perciò i figliuoli degli uomini si riducono sotto l'ombra delle tue ale;
{36:8} Son saziati del grasso della tua Casa; Tu li abbeveri del torrente delle tue delizie.
{36:9} Perciocchè appo te è la fonte della vita; E per la tua luce noi veggiamo la luce.
{36:10} Stendi la tua benignità inverso quelli che ti conoscono, E la tua giustizia inverso quelli che son diritti di cuore.
{36:11} Non vengami addosso il piè del superbo; E la mano degli empi non mi smuova.
{36:12} Ecco là, gli operatori d'iniquità son caduti; Sono stati sospinti, e non son potuti risorgere.
{i37:1} SALMO XXXVII Il peccatore, benchè prosperi, non deve essere invidiato; in ultimo, saran felici solo i giusti
{37:1} NON crucciarti per cagion de' maligni; Non portare invidia a quelli che operano perversamente;
{37:2} Perciocchè saran di subito ricisi come fieno, E si appasseranno come erbetta verde.
{37:3} Confidati nel Signore, e fa' bene; Tu abiterai nella terra, e vi pasturerai in confidanza.
{37:4} E prendi il tuo diletto nel Signore, Ed egli ti darà le domande del tuo cuore.
{37:5} Rimetti la tua via nel Signore; E confidati in lui, ed egli farà ciò che bisogna;
{37:6} E produrrà fuori la tua giustizia, come la luce; E la tua dirittura, come il mezzodì.
{37:7} Attendi il Signore in silenzio; Non crucciarti per colui che prospera nella sua via, Per l'uomo che opera scelleratezza.
{37:8} Rimanti dell'ira, e lascia il cruccio; Non isdegnarti, sì veramente, che tu venga a far male.
{37:9} Perciocchè i maligni saranno sterminati; Ma coloro che sperano nel Signore possederanno la terra.
{37:10} Fra breve spazio l'empio non sarà più; E se tu poni mente al suo luogo, egli non vi sarà più.
{37:11} Ma i mansueti possederanno la terra, E gioiranno in gran pace.
{37:12} L'empio fa delle macchinazioni contro al giusto, E digrigna i denti contro a lui.
{37:13} Il Signore si riderà di lui; Perciocchè egli vede che il suo giorno viene.
{37:14} Gli empi hanno tratta la spada, Ed hanno teso il loro arco, Per abbattere il povero afflitto ed il bisognoso; Per ammazzar quelli che camminano dirittamente.
{37:15} La loro spada entrerà loro nel cuore, E gli archi loro saranno rotti.
{37:16} Meglio vale il poco del giusto, Che l'abbondanza di molti empi.
{37:17} Perciocchè le braccia degli empi saranno rotte; Ma il Signore sostiene i giusti.
{37:18} Il Signore conosce i giorni degli uomini intieri; E la loro eredità sarà in eterno.
{37:19} Essi non saran confusi nel tempo dell'avversità; E saranno saziati nel tempo della fame.
{37:20} Ma gli empi periranno; Ed i nemici del Signore, come grasso d'agnelli, Saranno consumati, e andranno in fumo.
{37:21} L'empio prende in prestanza, e non rende; Ma il giusto largisce, e dona.
{37:22} Perciocchè i benedetti dal Signore erederanno la terra; Ma i maledetti da lui saranno sterminati.
{37:23} I passi dell'uomo, la cui via il Signore gradisce, Son da lui addirizzati.
{37:24} Se cade, non è però atterrato; Perciocchè il Signore gli sostiene la mano.
{37:25} Io sono stato fanciullo, e sono eziandio divenuto vecchio, E non ho veduto il giusto abbandonato, Nè la sua progenie accattare il pane.
{37:26} Egli tuttodì dona e presta; E la sua progenie è in benedizione.
{37:27} Ritratti dal male, e fa' il bene; E tu sarai stanziato in eterno.
{37:28} Perciocchè il Signore ama la dirittura, E non abbandonerà i suoi santi; Essi saranno conservati in eterno; Ma la progenie degli empi sarà sterminata.
{37:29} I giusti erederanno la terra; Ed abiteranno in perpetuo sopra essa.
{37:30} La bocca del giusto risuona sapienza, E la sua lingua pronunzia dirittura.
{37:31} La Legge dell'Iddio suo è nel suo cuore; I suoi passi non vacilleranno.
{37:32} L'empio spia il giusto, E cerca di ucciderlo.
{37:33} Il Signore non glielo lascerà nelle mani, E non permetterà che sia condannato, quando sarà giudicato.
{37:34} Aspetta il Signore, e guarda la sua via, Ed egli t'innalzerà, acciocchè tu eredi la terra; Quando gli empi saranno sterminati, tu lo vedrai.
{37:35} Io ho veduto l'empio possente, E che si distendeva come un verde lauro;
{37:36} Ma egli è passato via; ed ecco, egli non è più; Ed io l'ho cercato, e non si è ritrovato.
{37:37} Guarda l'integrità, e riguarda alla dirittura; Perciocchè vi è mercede per l'uomo di pace.
{37:38} Ma i trasgressori saranno distrutti tutti quanti; Ogni mercede è ricisa agli empi.
{37:39} Ma la salute de' giusti è dal Signore; Egli è la lor fortezza nel tempo dell'afflizione;
{37:40} Ed il Signore li aiuta e li libera; Li libera dagli empi, e li salva; Perciocchè hanno sperato in lui.
{i38:1} SALMO XXXVIII Dolore e pentimento per il peccato commesso. Ricorso a Dio per ottener perdono e salvezza
{38:1} SIGNORE, non correggermi nella tua indegnazione; E non castigarmi nel tuo cruccio.
{38:2} Perciocchè le tue saette son discese in me, E la tua mano mi si è calata addosso.
{38:3} Egli non vi è nulla di sano nella mia carne, per cagione della tua ira; Le mie ossa non hanno requie alcuna, per cagion del mio peccato.
{38:4} Perciocchè le mie iniquità trapassano il mio capo; Sono a guisa di grave peso, son pesanti più che io non posso portare.
{38:5} Le mie posteme putono, e colano, Per la mia follia.
{38:6} Io son tutto travolto e piegato; Io vo attorno tuttodì vestito a bruno;
{38:7} Perciocchè i miei fianchi son pieni d'infiammagione; E non vi è nulla di sano nella mia carne.
{38:8} Io son tutto fiacco e trito; Io ruggisco per il fremito del mio cuore.
{38:9} Signore, ogni mio desiderio è nel tuo cospetto; Ed i miei sospiri non ti sono occulti.
{38:10} Il mio cuore è agitato, la mia forza mi lascia; La luce stessa de' miei occhi non è più appo me.
{38:11} I miei amici ed i miei compagni se ne stanno di rincontro alla mia piaga; Ed i miei prossimi si fermano da lungi.
{38:12} E questi che cercano l'anima mia mi tendono delle reti; E quelli che procacciano il mio male parlano di malizie, E ragionano di frodi tuttodì.
{38:13} Ma io, come se fossi sordo, non ascolto; E son come un mutolo che non apre la bocca.
{38:14} E son come un uomo che non ode; E come uno che non ha replica alcuna in bocca.
{38:15} Perciocchè, o Signore, io ti aspetto, Tu risponderai, o Signore Iddio mio.
{38:16} Perciocchè io ho detto: Fa ' che non si rallegrino di me; Quando il mio piè vacilla, essi s'innalzano contro a me.
{38:17} Mentre son tutto presto a cadere, E la mia doglia è davanti a me del continuo;
{38:18} Mentre io dichiaro la mia iniquità, E sono angosciato per lo mio peccato;
{38:19} I miei nemici vivono, e si fortificano; E quelli che mi odiano a torto s'ingrandiscono.
{38:20} Quelli, dico, che mi rendono mal per bene; Che mi sono avversari, in iscambio di ciò che ho loro procacciato del bene.
{38:21} Signore, non abbandonarmi; Dio mio, non allontanarti da me.
{38:22} Affrettati al mio aiuto, O Signore, mia salute.
{i39:1} SALMO XXXIX Viglianza sui propri pensieri. La brevità della vita, il rispetto ai giudicii di Dio e la preghiera son freni all'impazienza
{39:1} IO aveva detto: Io prenderò guardia alle mie vie, Che io non pecchi colla mia lingua; Io guarderò la mia bocca con un frenello, Mentre l'empio sarà davanti a me.
{39:2} Io sono stato mutolo e cheto; Ho eziandio taciuto il bene; Ma la mia doglia si è inasprita.
{39:3} Il mio cuore si è riscaldato dentro di me; Un fuoco si è acceso, mentre io ravvolgeva questo nell'animo mio; Onde io ho parlato colla mia lingua, dicendo:
{39:4} O Signore, fammi conoscere il mio fine, E quale è il termine de' miei dì; Fa' ch 'io sappia quanto io ho da vivere ancora in questo mondo.
{39:5} Ecco tu hai ridotti i miei dì alla misura di un palmo, E il tempo della mia vita è come niente appo te; Certo, ogni uomo, quantunque sia in piè, è tutta vanità. (Sela.)
{39:6} Certo l'uomo va e viene in figura; Certo in vano si travagliano tutti, E adunano de' beni senza sapere chi li raccorrà.
{39:7} Ma ora, Signore, che aspetto io? La mia speranza è in te.
{39:8} Liberami da tutti i miei misfatti; Non farmi essere il vituperio dello stolto.
{39:9} Io ammutolisco, io non aprirò la bocca; Perciocchè tu hai fatto questo.
{39:10} Toglimi d'addosso la tua piaga; Io mi vengo meno, per la guerra che tu mi fai colla tua mano.
{39:11} Se tu castighi alcuno con castigamenti d'iniquità, Tu fai struggere tutto ciò che vi è di bello e d'eccellente in lui, Come una tignuola; certo, ogni uomo è vanità. (Sela.)
{39:12} Signore, ascolta la mia orazione, e porgi l'orecchio al mio grido, E non esser sordo alle mie lagrime; Perciocchè io son forestiere appo te, Ed avveniticcio, come tutti i miei padri.
{39:13} Cessati da me, acciocchè io mi rinforzi, Innanzi che io me ne vada, e non sia più.
{i40:1} SALMO XL Chi aspetta con pazienza sarà liberato. Ubbidienza val meglio che sacrificio. Preghiera per ottener liberazione
{40:1} IO ho lungamente e pazientemente aspettato il Signore; Ed egli si è inchinato a me, ed ha ascoltato il mio grido;
{40:2} E mi ha tratto fuor di una fossa ruinosa, Di un fango pantanoso; Ed ha rizzati i miei piedi sopra una roccia, Ed ha fermati i miei passi.
{40:3} Ed ha messo nella mia bocca un nuovo cantico Per lode dell'Iddio nostro; Molti vedranno questo, e temeranno, E si confideranno nel Signore.
{40:4} Beato l'uomo che ha posto il Signore per sua confidanza; E non riguarda a' possenti superbi, Nè a quelli che si rivolgono dietro a menzogna.
{40:5} Signore Iddio mio, tu fai grandi le tue maraviglie; E i tuoi pensieri inverso noi Non ponno per alcuna maniera esserti spiegati per ordine; Se io imprendo di narrar li e di parlar ne, Son tanti che io non posso annoverarli.
{40:6} Tu non prendi piacere in sacrificio, nè in offerta; Tu mi hai forate le orecchie; Tu non hai chiesto, olocausto, nè sacrificio per lo peccato.
{40:7} Allora io ho detto: Eccomi venuto; Egli è scritto di me nel volume del Libro.
{40:8} Dio mio, io prendo piacere in far la tua volontà; E la tua Legge è nel mezzo delle mie interiora.
{40:9} Io ho predicata la tua giustizia in gran raunanza; Ecco io non ho rattenute le mie labbra; Tu lo sai, Signore.
{40:10} Io non ho nascosta la tua giustizia dentro al mio cuore; Io ho narrata la tua verità e la tua salute; Io non ho celata la tua benignità, nè la tua verità, In gran raunanza.
{40:11} Tu, Signore, non rattenere inverso me le tue compassioni; Guardinmi del continuo la tua benignità e la tua verità.
{40:12} Perciocchè mali innumerabili mi hanno circondato; Le mie iniquità mi hanno giunto, E pur non le posso vedere; Sono in maggior numero che i capelli del mio capo, Onde il cuor mi vien meno.
{40:13} Piacciati, Signore, liberarmi; Signore, affrettati in mio aiuto.
{40:14} Quelli che cercano l'anima mia, per farla perire, Sieno confusi, e svergognati tutti quanti; Quelli che prendono piacere nel mio male, Voltino le spalle, e sieno svergognati.
{40:15} Quelli che mi dicono: Eia, eia! Sieno distrutti, per ricompensa del vituperio che mi fanno.
{40:16} Rallegrinsi, e gioiscano in te tutti quelli chi ti cercano; Quelli che amano la tua salute dicano del continuo: Magnificato sia il Signore.
{40:17} Quanto è a me, io son povero, e bisognoso; Ma pure il Signore ha cura di me; Tu sei il mio aiuto e il mio liberatore; O Dio mio, non tardare.
{i41:1} SALMO XLI Dio ha cura dei poveri. Davide si lagna della malvagità dei suoi nemici e ricorre a Dio per esserne liberato
{41:1} BEATO colui che si porta saviamente inverso il povero e misero; Il Signore lo libererà nel giorno dell'avversità.
{41:2} Il Signore lo guarderà, e lo manterrà in vita; Egli sarà reso beato in terra; E tu non lo darai, o Dio, alla voglia de' suoi nemici.
{41:3} Il Signore lo sosterrà, quando sarà nel letto d'infermità; Quando sarà in malattia, tu gli rivolterai tutto il suo letto.
{41:4} Io ho detto: Signore, abbi pietà di me; Sana l'anima mia; perciocchè io ho peccato contro a te.
{41:5} I miei nemici tengono malvagi ragionamenti di me, dicendo: Quando morrà egli mai? e quando sarà perito il suo nome?
{41:6} E se alcun di loro viene a veder mi, parla con menzogna; Il suo cuore accoglie iniquità; E quando egli è uscito fuori, ne ragiona.
{41:7} Tutti quelli che mi odiano bisbigliano insieme contro a me; Pensano del male di me;
{41:8} Dicendo: Alcun maligno male gli è attaccato addosso; Egli non si rileverà giammai del male onde egli giace.
{41:9} Eziandio l'uomo col quale io viveva in buona pace, Sul quale io mi confidava, che mangiava il mio pane, Ha alzato il calcagno contro a me.
{41:10} Ma tu, Signore, abbi pietà di me, e rilevami; Ed io farò loro la lor retribuzione.
{41:11} Da questo conosco che tu mi gradisci, Che il mio nemico non trionfa di me.
{41:12} Anzi tu mi hai sostenuto nella mia integrità, E mi hai stabilito nel tuo cospetto in perpetuo.
{41:13} Benedetto sia il Signore, l'Iddio d'Israele, Da un secolo infino all' altro secolo. Amen, Amen.
{i42:1} SALMO XLII Il Salmista bramoso di servire Iddio nel Tempio
{42:1} COME il cervo agogna i rivi dell'acque, Così l'anima mia agogna te, o Dio.
{42:2} L'anima mia è assetata di Dio, dell'Iddio vivente. Quando verrò, e comparirò io nel cospetto di Dio?
{42:3} Le mie lagrime sono il mio cibo giorno e notte, Mentre mi è detto tuttodì: Dove è il tuo Dio?
{42:4} Io mi verso addosso l'anima mia Quando mi riduco in memoria queste cose; Che io passava in ischiera, E camminava con essa infino alla Casa di Dio, Con voce di canto e di lode, la moltitudine facendo festa.
{42:5} Anima mia, perchè ti abbatti, e ti commovi in me? Aspetta Iddio; perciocchè ancora lo celebrerò; Il suo aspetto è compiuta salvezza.
{42:6} O Dio mio, l'anima mia si abbatte in me; Perciò mi ricordo di te dal paese del Giordano, E da' monti di Hermon, dal monte Misar.
{42:7} Un abisso chiama l' altro abisso, al suon de' tuoi canali; Tutti i tuoi flutti e le tue onde mi son passate addosso.
{42:8} Il Signore di giorno manderà la sua benignità, E di notte io avrò appo me i suoi cantici, Ed orazione all'Iddio della mia vita.
{42:9} Io dirò a Dio, mia Rocca: Perchè mi hai tu dimenticato? Perchè vo io attorno vestito a bruno, Per l'oppression del nemico?
{42:10} I miei nemici mi fanno onta, trafiggendomi fino all'ossa, Mentre mi dicono tuttodì: Dove è il tuo Dio?
{42:11} Anima mia, perchè ti abbatti, e perchè ti commovi in me? Aspetta Iddio; perciocchè ancora lo celebrerò; Egli è la compiuta salvezza della mia faccia, e il mio Dio.
{i43:1} SALMO XLIII Preghiera del Salmista per essere ricondotto nel santuario
{43:1} O DIO, fammi ragione, e dibatti la mia lite; Liberami dalla gente spietata, dall'uomo frodolente ed iniquo.
{43:2} Perciocchè tu sei l'Iddio della mia fortezza; perchè mi hai scacciato? Perchè vo io attorno vestito a bruno, Per l'oppression del nemico?
{43:3} Manda la tua luce, e la tua verità; giudinmi esse, Ed introducanmi al monte della tua santità, e ne' tuoi tabernacoli.
{43:4} Allora verrò all'Altare di Dio, all'Iddio dell'allegrezza del mio giubilo; E ti celebrerò colla cetera, o Dio, Dio mio.
{43:5} Perchè ti abbatti, anima mia? e perchè ti commovi in me? Aspetta Iddio; perciocchè ancora lo celebrerò; Egli è la compiuta salvezza della mia faccia, e il mio Dio.
{i44:1} SALMO XLIV Il popolo di Dio, memore dei passati favori, prega per esser liberato dai suoi mali presenti
{44:1} O DIO, noi abbiamo udite colle nostre orecchie, I nostri padri ci hanno raccontate Le opere che tu operasti a' dì loro, A' dì antichi.
{44:2} Tu, col la tua mano, scacciasti le genti, e piantasti i nostri padri; Tu disertasti le nazioni, e propagginasti i nostri padri.
{44:3} Perciocchè essi non conquistarono il paese colla loro spada, E il braccio loro non li salvò; Anzi la tua destra, e il tuo braccio, e la luce del tuo volto; Perciocchè tu li gradivi.
{44:4} Tu, o Dio, sei lo stesso mio Re; Ordina le salvazioni di Giacobbe.
{44:5} Per te noi cozzeremo i nostri nemici; Nel tuo Nome noi calpesteremo coloro che si levano contro a noi.
{44:6} Perciocchè io non mi confido nel mio arco, E la mia spada non mi salverà.
{44:7} Anzi tu ci salverai da' nostri nemici, E renderai confusi quelli che ci odiano.
{44:8} Noi ci glorieremo tuttodì in Dio, E celebreremo il tuo Nome in perpetuo. (Sela.)
{44:9} E pure tu ci hai scacciati, e ci hai svergognati; E non esci più co' nostri eserciti.
{44:10} Tu ci hai fatto voltar le spalle dinanzi al nemico; E quelli che ci odiano ci hanno predati.
{44:11} Tu ci hai ridotti ad esser come pecore da mangiare; E ci hai dispersi fra le genti.
{44:12} Tu hai venduto il tuo popolo senza danari, E non hai fatto alcuno avanzo de' lor prezzi.
{44:13} Tu ci hai posti in vituperio appresso i nostri vicini, In beffa, e in ischerno a quelli che stanno d'intorno a noi.
{44:14} Tu ci hai messi ad essere proverbiati fra le genti, Ed hai fatto che ci è scosso il capo contro fra i popoli.
{44:15} Il mio vituperio è tuttodì davanti a me, E la vergogna della mia faccia mi ha coperto,
{44:16} Per la voce del vituperatore e dell'oltraggiatore; Per cagione del nemico e del vendicatore.
{44:17} Tutto questo ci è avvenuto, e non però ti abbiamo dimenticato, E non ci siam portati dislealmente contro al tuo patto.
{44:18} Il cuor nostro non si è rivolto indietro, E i nostri passi non si sono sviati da' tuoi sentieri;
{44:19} Quantunque tu ci abbi tritati, e messi in luogo di sciacalli; E ci abbi coperti d'ombra di morte.
{44:20} Se noi avessimo dimenticato il Nome dell'Iddio nostro, Ed avessimo stese le mani ad alcun dio strano,
{44:21} Iddio non ne farebbe egli inchiesta? Conciossiachè egli conosca i segreti del cuore.
{44:22} Anzi, per cagion tua siamo uccisi tuttodì, Siam reputati come pecore da macello.
{44:23} Risvegliati; perchè dormi, Signore? Destati, non iscacciar ci in perpetuo.
{44:24} Perchè nascondi la tua faccia? Perchè dimentichi la nostra afflizione e la nostra oppressione?
{44:25} Conciossiachè la nostra anima sia abbassata fin nella polvere, E il nostro ventre sia attaccato alla terra.
{44:26} Levati in nostro aiuto, E riscuotici, per amor della tua benignità.
{i45:1} SALMO XLV Descrizione profetica della unione spirituale di Cristo e della Chiesa
{45:1} IL mio cuore sgorga un buon ragionamento; Io recito al Re le mie opere; La mia lingua sarà come la penna di un veloce scrittore.
{45:2} Tu sei più bello che alcuno de ' figliuoli degli uomini; Grazia è sparsa sulle tue labbra; Perciò Iddio ti ha benedetto in eterno.
{45:3} O prode, cingiti la tua spada al fianco, Che è la tua gloria, e la tua magnificenza;
{45:4} E prospera nel la tua gloria, Cavalca in su la parola di verità, e di mansuetudine, e di giustizia; E la tua destra ti farà vedere opere tremende.
{45:5} Le tue saette sono acute; I popoli caderanno sotto a te; Esse entreranno nel cuor de' nemici del Re.
{45:6} O Dio, il tuo trono è in sempiterno; Lo scettro del tuo regno è uno scettro di dirittura.
{45:7} Tu hai amata la giustizia, ed hai odiata l'empietà; Perciò Iddio, l'Iddio tuo, ti ha unto. D'olio di letizia sopra i tuoi consorti.
{45:8} Tutti i tuoi vestimenti son mirra, aloe, e cassia, Che spandono il loro odore da' palazzi d'avorio, Dal luogo ove ti è dato diletto.
{45:9} Figliuole di re sono fra i tuoi onori; La Sposa è alla tua man destra, adorna d'oro di Ofir.
{45:10} Ascolta, fanciulla, e riguarda, e porgi l'orecchio; E dimentica il tuo popolo, e la casa di tuo padre;
{45:11} E il Re porrà amore alla tua bellezza; Adoralo adunque, perciocchè egli è il tuo Signore.
{45:12} E la figliuola di Tiro, E i ricchi fra i popoli ti supplicheranno con presenti.
{45:13} La figliuola del Re è tutta gloriosa dentro; La sua vesta è tutta trapunta d'oro.
{45:14} Ella sarà condotta al Re in vesti ricamate, Avendo dietro a sè le vergini sue compagne, Che ti saranno eziandio addotte, o Re.
{45:15} Ti saranno condotte con letizia, e con gioia; Ed entreranno nel palazzo del Re.
{45:16} I tuoi figliuoli saranno in luogo de' tuoi padri; Tu li costituirai principi per tutta la terra.
{45:17} Io pubblicherò la memoria del tuo Nome, per ogni età; Perciò, ti celebreranno i popoli in sempiterno.
{i46:1} SALMO XLVI Completa fiducia di quelli che credono in Dio
{46:1} IDDIO è nostro ricetto, e forza, Ed aiuto prontissimo nelle distrette.
{46:2} Perciò noi non temeremo, quantunque la terra si tramutasse di luogo, E i monti smossi fosser sospinti in mezzo del mare;
{46:3} E le acque di esso romoreggiassero, e s'intorbidassero; E i monti fossero scrollati dall'alterezza di esso. (Sela.)
{46:4} Il fiume, i ruscelli di Dio rallegreranno la sua Città. Il luogo santo degli abitacoli dell'Altissimo.
{46:5} Iddio è nel mezzo di lei, ella non sarà smossa; Iddio la soccorrerà allo schiarir della mattina.
{46:6} Le genti romoreggiarono, i regni si commossero; Egli diede fuori la sua voce, la terra si strusse.
{46:7} Il Signore degli eserciti è con noi; L'Iddio di Giacobbe è il nostro alto ricetto. (Sela.)
{46:8} Venite, mirate i fatti del Signore; Come egli ha operate cose stupende nella terra.
{46:9} Egli ha fatte restar le guerre infino all'estremità della terra; Egli ha rotti gli archi, e messe in pezzi le lance, Ed arsi i carri col fuoco.
{46:10} Restate, e conoscete che io son Dio; Io sarò esaltato fra le genti, Io sarò esaltato nella terra.
{46:11} Il Signore degli eserciti è con noi; L'Iddio di Giacobbe è il nostro alto ricetto. (Sela.)
{i47:1} SALMO XLVII Il trionfo del regno di Dio
{47:1} BATTETEVI a palme, o popoli tutti; Giubilate a Dio con voce di trionfo.
{47:2} Perciocchè il Signore è l'Altissimo, il Tremendo, Gran Re sopra tutta la terra.
{47:3} Egli ridurrà i popoli sotto noi, E la nazioni sotto i nostri piedi.
{47:4} Egli ci ha scelta la nostra eredità, La gloria di Giacobbe, il quale egli ama. (Sela.)
{47:5} Iddio è salito con giubilo, Il Signore è salito con suono di trombe.
{47:6} Salmeggiate a Dio, salmeggiate; Salmeggiate al Re nostro, salmeggiate.
{47:7} Perciocchè Iddio è Re di tutta la terra; Salmeggiate maestrevolmente
{47:8} Iddio regna sopra le genti: Iddio siede sopra il trono della sua santità.
{47:9} I principi de' popoli si son raunati insieme; Il popolo dell'Iddio d'Abrahamo, Perciocchè a Dio appartengono gli scudi della terra; Egli è grandemente esaltato.
{i48:1} SALMO XLVIII Bellezza e privilegi di Gerusalemme
{48:1} IL Signore è grande, e molto glorioso Nella Città dell'Iddio nostro, nel monte della sua santità.
{48:2} Il monte di Sion, il fondo verso il Settentrione, La Città del gran Re È in bella contrada, è la gioia di tutta la terra.
{48:3} Iddio è riconosciuto ne' palazzi di essa, per alta fortezza.
{48:4} Perciocchè ecco, i re si erano adunati, Ed erano tutti insieme passati oltre.
{48:5} Come prima la videro, furono attoniti, Si smarrirono, si affrettarono a fuggire.
{48:6} Tremore li colse quivi; Doglia, come di donna che partorisce.
{48:7} Furono rotti come per lo vento orientale Che rompe le navi di Tarsis.
{48:8} Come avevamo udito, così abbiam veduto, Nella Città del Signor degli eserciti, Nella Città dell'Iddio nostro; Iddio la stabilirà in perpetuo. (Sela.)
{48:9} O Dio, noi abbiamo, chetamente aspettata la tua benignità Dentro al tuo Tempio.
{48:10} O Dio, quale è il tuo Nome, Tale è la tua lode, infino all'estremità della terra; La tua destra è piena di giustizia.
{48:11} Il monte di Sion si rallegrerà, Le figliuole di Giuda festeggeranno, per li tuoi giudicii.
{48:12} Circuite Sion, e andate attorno a lei, Contate le sue torri.
{48:13} Ponete mente alle bastie, Mirate l'altezza de' suoi palazzi; Acciocchè lo raccontiate all'età a venire.
{48:14} Perciocchè questo Dio è il nostro Dio in sempiterno; Egli ci giuderà infino alla morte.
{i49:1} SALMO XLIX Vanità dei beni terreni; Dio solo salva dalla morte
{49:1} UDITE questo, popoli tutti; Porgete gli orecchi, voi tutti gli abitanti del mondo;
{49:2} E plebei, e nobili, E ricchi, e bisognosi tutti insieme.
{49:3} La mia bocca proferirà cose di gran sapienza; E il ragionamento del mio cuore sarà di cose di grande intendimento.
{49:4} Io inchinerò il mio orecchio alle sentenze; Io spiegherò sopra la cetera i miei detti notevoli.
{49:5} Perchè temerò ne' gioni dell'avversità Quando l'iniquità che mi è alle calcagna m'intornierà?
{49:6} Ve ne son molti che si confidano ne' lor beni, E si gloriano della grandezza delle lor ricchezze.
{49:7} Niuno però può riscuotere il suo fratello, Nè dare a Dio il prezzo del suo riscatto.
{49:8} E il riscatto della lor propria anima non può trovarsi, E il modo ne mancherà in perpetuo;
{49:9} Per fare che continuino a vivere in perpetuo, E che non veggano la fossa;
{49:10} Conciossiachè veggano che i savi muoiono, E che parimente i pazzi, e gli stolti periscono, E lasciano i lor beni ad altri.
{49:11} Il loro intimo pensiero è che le lor case dimoreranno in eterno, E che le loro abitazioni dureranno per ogni età; Impongono i nomi loro a delle terre.
{49:12} E pur l'uomo che è in onore non vi dimora sempre; Anzi è renduto simile alle bestie che periscono.
{49:13} Questa lor via è loro una pazzia; E pure i lor discendenti si compiacciono a seguire i lor precetti. (Sela.)
{49:14} Saranno posti sotterra, come pecore; La morte li pasturerà; E gli uomini diritti signoreggeranno sopra loro in quella mattina; E il sepolcro consumerà la lor bella apparenza, Che sarà portata via dal suo abitacolo.
{49:15} Ma Iddio riscuoterà l'anima mia dal sepolcro;
{49:16} Non temere, quando alcuno sarà arricchito, Quando la gloria della sua casa sarà accresciuta.
{49:17} Perciocchè, quando egli morrà non torrà seco nulla; La sua gloria non gli scenderà dietro.
{49:18} Benchè egli abbia benedetta l'anima sua in vita sua; E tali ti lodino, se tu ti dài piacere, e buon tempo;
{49:19} Quella verrà là ove è la generazion de' suoi padri; Giammai in eterno non vedranno la luce.
{49:20} L'uomo che è in istato onorevole, e non ha intelletto, È simile alle bestie che periscono.
{i50:1} SALMO L Iddio giudicherà il mondo. Egli vuole ubbidienza e non sacrificio
{50:1} IL Signore, l'Iddio degl'iddii, ha parlato, ed ha gridato alla terra, Dal sol Levante, infino al Ponente.
{50:2} Iddio è apparito in gloria, Da Sion, luogo di compiuta bellezza.
{50:3} L'Iddio nostro verrà, e non se ne starà cheto; Egli avrà davanti a sè un fuoco divorante, E d'intorno a sè una forte tempesta.
{50:4} Egli griderà da alto al cielo, Ed alla terra, per giudicare il suo popolo;
{50:5} E dirà: Adunatemi i miei santi, I quali han fatto meco patto con sacrificio.
{50:6} E i cieli racconteranno la sua giustizia; Perciocchè egli è Iddio Giudice. (Sela.)
{50:7} Ascolta, popol mio, ed io parlerò; Ascolta, Israele, ed io ti farò le mie protestazioni. Io sono Iddio, l'Iddio tuo.
{50:8} Io non ti riprenderò per li tuoi sacrificii, Nè per li tuoi olocausti che mi sono continuamente presentati.
{50:9} Io non prenderò giovenchi dalla tua casa, Nè becchi dalle tue mandre.
{50:10} Perciocchè mie sono tutte le bestie delle selve; Mio è tutto il bestiame che è in mille monti.
{50:11} Io conosco tutti gli uccelli de' monti; E le fiere della campagna sono a mio comando.
{50:12} Se io avessi fame, io non te lo direi; Perciocchè il mondo, e tutto quello ch'è in esso, è mio.
{50:13} Mangio io carne di tori, O bevo io sangue di becchi?
{50:14} Sacrifica lode a Dio, E paga all'Altissimo i tuoi voti.
{50:15} E invocami nel giorno della distretta, Ed io te ne trarrò fuori, e tu mi glorificherai.
{50:16} Ma all'empio Iddio ha detto: Che hai tu da far a raccontare i miei statuti, Ed a recarti il mio patto in bocca?
{50:17} Conciossiachè tu odii correzione, E getti dietro a te le mie parole.
{50:18} Se tu vedi un ladro, tu prendi piacere d'essere in sua compagnia; E la tua parte è con gli adulteri.
{50:19} Tu metti la tua bocca al male, E la tua lingua congegna frode.
{50:20} Tu siedi, e parli contro al tuo fratello, E metti biasimo sopra il figliuol di tua madre.
{50:21} Tu hai fatte queste cose, ed io mi sono taciuto; E tu hai pensato, che del tutto io era simile a te. Io ti arguirò, e te le spiegherò in su gli occhi.
{50:22} Deh! intendete questo, voi che dimenticate Iddio; Che talora io non rapisca, e non vi sia alcuno che riscuota.
{50:23} Chi sacrifica lode mi glorifica, E chi addirizza la sua via, Io gli mostrerò la salute di Dio.
{i51:1} SALMO LI Davide confessa il suo peccato, supplicando Iddio di perdonarlo e di cambiare il suo cuore
{51:1} ABBI pietà di me, o Dio, secondo la tua benignità; Secondo la moltitudine delle tue compassioni, cancella i miei misfatti.
{51:2} Lavami molto e molto della mia iniquità, E nettami del mio peccato.
{51:3} Perciocchè io conosco i miei misfatti, E il mio peccato è del continuo davanti a me.
{51:4} Io ho peccato contro a te solo, Ed ho fatto quello che ti dispiace; Io lo confesso, acciocchè tu sii riconosciuto giusto nelle tue parole, E puro ne' tuoi guidicii.
{51:5} Ecco, io sono stato formato in iniquità; E la madre mia mi ha conceputo in peccato.
{51:6} Ecco, ti è piaciuto insegnarmi verità nell'interiore, E sapienza nel di dentro.
{51:7} Purgami con isopo, e sarò netto; Lavami, e sarò più bianco che neve.
{51:8} Fammi udire gioia ed allegrezza; Fa' che le ossa che tu hai tritate, festeggino.
{51:9} Nascondi la tua faccia da' miei peccati, E cancella tutte le mie iniquità.
{51:10} O Dio, crea in me un cuor puro, E rinnovella dentro di me uno spirito diritto.
{51:11} Non rigettarmi dalla tua faccia; E non togliermi lo Spirito tuo santo.
{51:12} Rendimi l'allegrezza della tua salute; E fa' che lo Spirito volontario mi sostenga.
{51:13} Io insegnerò le tue vie a' trasgressori; E i peccatori si convertiranno a te.
{51:14} Liberami dal sangue, o Dio, Dio della mia salute; La mia lingua canterà con giubilo la tua giustizia.
{51:15} Signore, aprimi le labbra; E la mia bocca racconterà la tua lode.
{51:16} Perciocchè tu non prendi piacere in sacrificio; Altrimenti io l'avrei offerto; Tu non gradisci olocausto.
{51:17} I sacrificii di Dio sono lo spirito rotto; O Dio, tu non isprezzi il cuor rotto e contrito.
{51:18} Fa' del bene a Sion per la tua benevolenza; Edifica le mura di Gerusalemme.
{51:19} Allora prenderai piacere in sacrificii di giustizia, In olocausti, e in offerte da ardere interamente; Allora si offeriranno giovenchi sul tuo Altare.
{i52:1} SALMO LII Davide predice la rovina dell'empio e si affida in Dio
{52:1} O POSSENTE uomo, perchè ti glorii del male? La benignità del Signore dura sempre.
{52:2} La tua lingua divisa malizie; Ella è come un rasoio affilato, o tu, operatore d'inganni.
{52:3} Tu hai amato il male più che il bene; La menzogna più che il parlare dirittamente.
{52:4} Tu hai amate tutte le parole di ruina, O lingua frodolente.
{52:5} Iddio altresì ti distruggerà in eterno; Egli ti atterrerà, e ti divellerà dal tuo tabernacolo, E ti diradicherà dalla terra de' viventi. (Sela.)
{52:6} E i giusti lo vedranno, e temeranno; E si rideranno di lui, dicendo:
{52:7} Ecco l'uomo che non aveva posto Iddio per sua fortezza; Anzi si confidava nella grandezza delle sue ricchezze, E si fortificava nella sua malizia.
{52:8} Ma io sarò come un ulivo verdeggiante nella Casa di Dio; Io mi confido nella benignità di Dio in sempiterno.
{52:9} O Signore, io ti celebrerò in eterno; perciocchè tu avrai operato; E spererò nel tuo Nome, perciocchè è buono, Ed è presente a' tuoi santi.
{i53:1} SALMO LIII (Sal. 14 e rif) Estrema depravazione di quelli che negano Iddio
{53:1} LO stolto ha detto nel suo cuore: Non vi è Dio. Si son corrotti, e resi abbominevoli in perversità; Non vi è niuno che faccia bene.
{53:2} Iddio ha riguardato dal cielo sopra i figliuoli degli uomini. Per vedere se vi fosse alcuno che avesse intelletto, Che cercasse Iddio.
{53:3} Tutti son corrotti, tutti son divenuti puzzolenti; Non vi è niuno che faccia bene, Non pur uno.
{53:4} Non hanno essi alcuno intendimento, questi operatori d'iniquità, Che mangiano il mio popolo, come se mangiassero del pane, E non invocano Iddio?
{53:5} Là saranno spaventati di grande spavento, Ove però non sarà cagion di spavento; Perciocchè il Signore dissipa le ossa di coloro Che si accampano contro a te, o Sion; Tu li hai svergognati; perciocchè Iddio li sdegna.
{53:6} Oh! vengano pur da Sion le salvazioni d'Israele! Quando Iddio trarrà di cattività il suo popolo, Giacobbe festeggerà, Israele si rallegrerà.
{i54:1} SALMO LIV Preghiera di Davide per esser liberato
{54:1} O DIO, salvami per lo tuo Nome, E fammi ragione per la tua potenza.
{54:2} O Dio, ascolta la mia orazione; Porgi gli orecchi alle parole della mia bocca.
{54:3} Perciocchè degli uomini stranieri si son levati contro a me; E degli uomini violenti cercano l'anima mia, I quali non pongono Iddio davanti agli occhi loro. (Sela.)
{54:4} Ecco, Iddio è il mio aiutatore; Il Signore è fra quelli che sostengono l'anima mia.
{54:5} Egli renderà il male a' miei nemici. Distruggili per la tua verità.
{54:6} Io ti farò sacrificio d' animo volonteroso; Signore, io celebrerò il tuo Nome, perciocchè è buono.
{54:7} Perciocchè esso mi ha tratto fuori d'ogni distretta; E l'occhio mio ha veduto ne' miei nemici ciò che io desiderava.
{i55:1} SALMO LV Davide si lagna della malvagità dei suoi nemici, persevera nell'orazione, e si rimette in Dio
{55:1} O DIO, porgi l'orecchio alla mia orazione; E non nasconderti dalla mia supplicazione.
{55:2} Attendi a me, e rispondimi; Io mi lagno nella mia orazione, e romoreggio;
{55:3} Per lo gridar del nemico, per l'oppressione dell'empio; Perciocchè essi mi traboccano addosso delle calamità, E mi nimicano con ira.
{55:4} Il mio cuore è angosciato dentro di me; E spaventi mortali mi sono caduti addosso.
{55:5} Paura e tremito mi è sopraggiunto; E terrore mi ha coperto.
{55:6} Onde io ho detto: Oh! avessi io delle ale, come le colombe! Io me ne volerei, e mi riparerei in alcun luogo.
{55:7} Ecco, io me ne fuggirei lontano; Io dimorerei nel deserto. (Sela.)
{55:8} Io mi affretterei di scampare Dal vento impetuoso e dal turbo.
{55:9} Disperdi li, Signore; dividi le lor lingue; Perciocchè io ho vedute violenze e risse nella città.
{55:10} Essa n'è circondata d'intorno alle sue mura, giorno e notte; E in mezzo ad essa vi è iniquità ed ingiuria.
{55:11} Dentro di essa non vi è altro che malizie; Frodi ed inganni non si muovono dalle sue piazze.
{55:12} Perciocchè non è stato un mio nemico che mi ha fatto vituperio; Altrimenti, io l'avrei comportato; Non è stato uno che mi avesse in odio che si è levato contro a me; Altrimenti, io mi sarei nascosto da lui.
{55:13} Anzi, sei stato tu, ch'eri, secondo la mia estimazione, Il mio conduttore, ed il mio famigliare.
{55:14} Che comunicavamo dolcemente insieme i nostri segreti, E andavamo di compagnia nella Casa di Dio.
{55:15} Metta loro la morte la mano addosso, Scendano sotterra tutti vivi; Perciocchè nel mezzo di loro, nelle lor dimore, non vi è altro che malvagità.
{55:16} Quant'è a me, io griderò a Dio, E il Signore mi salverà.
{55:17} La sera, la mattina, e in sul mezzodì, io orerò e romoreggerò; Ed egli udirà la mia voce.
{55:18} Egli riscuoterà l'anima mia dall'assalto che mi è dato, E la metterà in pace; Perciocchè essi son contro a me in gran numero.
{55:19} Iddio mi udirà, e li abbatterà; Egli, dico, che dimora in ogni eternità; (Sela.) Perciocchè giammai non si mutano, E non temono Iddio.
{55:20} Hanno messa la mano addosso a quelli che vivevano in buona pace con loro; Hanno rotto il lor patto.
{55:21} Le lor bocche son più dolci che burro; Ma ne 'cuori loro vi è guerra; Le lor parole son più morbide che olio, Ma son tante coltellate.
{55:22} Rimetti nel Signore il tuo peso, ed egli ti sosterrà; Egli non permetterà giammai che il giusto caggia.
{55:23} Ma tu, o Dio, farai scender coloro nel pozzo della perdizione; Gli uomini di sangue e di frode Non compieranno a mezzo i giorni loro; Ma io mi confiderò in te.
{i56:1} SALMO LVI Davide prega Dio di salvarlo dai suoi nemici, e già lo loda per la concessa liberazione
{56:1} ABBI pietà di me, o Dio; Perciocchè gli uomini a gola aperta sono dietro a me; I miei assalitori mi stringono tuttodì.
{56:2} I miei nemici son dietro a me a gola aperta tuttodì; Perciocchè gran numero di gente mi assale da alto.
{56:3} Nel giorno che io temerò, Io mi confiderò in te.
{56:4} Coll' aiuto di Dio, io loderò la sua parola; Io mi confido in Dio, Io non temerò cosa che mi possa far la carne.
{56:5} Tuttodì fanno dolorose le mie parole; Tutti i lor pensieri son contro a me a male.
{56:6} Si radunano insieme, stanno in agguato; spiano le mie pedate, Come aspettando di coglier l'anima mia.
{56:7} In vano sarebbe il salvar loro la vita; O Dio, trabocca i popoli nella tua ira.
{56:8} Tu hai contate le mie fughe; Riponi le mie lagrime ne' tuoi barili; Non sono elleno nel tuo registro?
{56:9} Allora i miei nemici volteranno le spalle, nel giorno che io griderò; Questo so io, che Iddio è per me.
{56:10} Con l'aiuto di Dio, io loderò la sua parola; Con l'aiuto del Signore, io loderò la sua parola.
{56:11} Io mi confido in Dio; Io non temerò cosa che mi possa far l'uomo.
{56:12} Io ho sopra me i voti che io ti ho fatti, o Dio; Io ti renderò lodi.
{56:13} Conciossiachè tu abbi riscossa l'anima mia dalla morte; Non hai tu guardati i miei piedi di ruina, Acciocchè io cammini nel cospetto di Dio nella luce de' viventi?
{i57:1} SALMO LVII Davide chiede soccorso contro ai suoi nemici e loda il Signore
{57:1} ABBI pietà di me, o Dio; abbi pietà di me; Perciocchè l'anima mia si confida in te, Ed io ho la mia speranza nell'ombra delle tue ale, Finchè sieno passate le calamità.
{57:2} Io griderò all'Iddio altissimo; A Dio che dà compimento a' fatti miei.
{57:3} Egli manderà dal cielo a salvarmi; Egli renderà confuso colui ch'è dietro a me a gola aperta. (Sela.) Iddio manderà la sua benignità, e la sua verità.
{57:4} L'anima mia è in mezzo a' leoni; Io giaccio fra uomini incendiari, I cui denti son lance, e saette, E la cui lingua è spada acuta.
{57:5} Innalzati, o Dio, sopra i cieli; Innalzisi la tua gloria sopra tutta la terra.
{57:6} Essi avevano apparecchiata una rete a' miei passi, Già tiravano a basso l'anima mia; Avevano cavata una fossa davanti a me; Ma essi vi sono caduti dentro. (Sela.)
{57:7} Il mio cuore è disposto, o Dio; il mio cuore è disposto; Io canterò, e salmeggerò.
{57:8} Gloria mia, destati; destati, saltero, e cetera; Io mi risveglierò all'alba.
{57:9} Io ti celebrerò, o Signore, fra i popoli; Io ti salmeggerò fra le nazioni;
{57:10} Perciocchè la tua benignità è grande infino al cielo, E la tua verità infino alle nuvole.
{57:11} Innalzati, o Dio, sopra i cieli; Innalzisi la tua gloria sopra tutta la terra.
{i58:1} SALMO LVIII Le frodi dei malvagi. Dio li punirà e salverà il giusto
{58:1} DI vero, parlate voi giustamente? Giudicate voi dirittamente, o figliuoli di uomini?
{58:2} Anzi voi fabbricate perversità nel cuor vostro; Voi bilanciate la violenza delle vostre mani in terra.
{58:3} Questi empi sono stati alienati fin dalla matrice; Questi parlatori di menzogna sono stati sviati fin dal seno della madre.
{58:4} Hanno del veleno simile al veleno del serpente; Sono come l'aspido sordo, che si tura le orecchie;
{58:5} Il qual non ascolta la voce degl'incantatori, Nè di chi è saputo in fare incantagioni.
{58:6} O Dio, stritola loro i denti nella lor bocca; O Signore, rompi i mascellari de' leoncelli.
{58:7} Struggansi come acque, e vadansene via; Tiri Iddio le sue saette, e in uno stante sieno ricisi.
{58:8} Trapassino, come una lumaca che si disfa; Come l'abortivo di una donna, non veggano il sole.
{58:9} Avanti che le vostre pignatte sentano il fuoco del pruno, Porti via la bufera il verde ed il secco.
{58:10} Il giusto si rallegrerà, quando avrà veduta la vendetta; Egli bagnerà i suoi piedi nel sangue dell'empio.
{58:11} E ciascuno dirà: Certo egli vi è frutto pel giusto; Vi è pure un Dio giudice in terra.
{i59:1} SALMO LIX Davide prega Dio che lo liberi, e protesta della sua innocenza
{59:1} DIO mio, riscuotimi da' miei nemici; Levami ad alto d'infra quelli che si levano contro a me.
{59:2} Riscuotimi dagli operatori d'iniquità, E salvami dagli uomini di sangue.
{59:3} Perciocchè, ecco, han posti agguati all'anima mia; Uomini possenti si son raunati contro a me; Senza che vi sia in me, nè misfatto, nè peccato, o Signore.
{59:4} Benchè, non vi sia iniquità in me, pur corrono, e si apparecchiano; Destati per venire ad incontrarmi, e vedi.
{59:5} Tu, dico, Signore Iddio degli eserciti, Dio d'Israele, Risvegliati per visitar tutte le genti; Non far grazia a tutti quelli che perfidamente operano iniquità. (Sela.)
{59:6} La sera vanno e vengono; romoreggiano come cani, E circuiscono la città.
{59:7} Ecco, sgorgano parole colla lor bocca; Hanno de' coltelli nelle lor labbra; perciocchè dicono: Chi ci ode?
{59:8} Ma tu, Signore, ti riderai di loro; Tu ti befferai di tutte le genti.
{59:9} Io mi guarderò dalla lor forza, riducendomi a te; Perciocchè tu, o Dio, sei il mio alto ricetto.
{59:10} L'Iddio mio benigno mi verrà ad incontrare; Iddio mi farà veder ne' miei nemici quello che io desidero.
{59:11} Non ucciderli già; che talora il mio popolo non lo dimentichi; Falli, per la tua potenza, andar vagando; ed abbattili, O Signore, scudo nostro;
{59:12} Per lo peccato della lor bocca, per le parole delle lor labbra; E sieno colti per l'orgoglio loro, E perciocchè tengono ragionamenti di esecrazioni e di menzogne.
{59:13} Distruggi li nel tuo furore; distruggi li sì che non sieno più; E sappiano, che Iddio signoreggia in Giacobbe, Anzi fino alle estremità della terra. (Sela.)
{59:14} Vadano pure, e vengano la sera; romoreggino come cani, E circuiscano la città.
{59:15} Andranno tapinando per trovar da mangiare; Avvegnachè non sieno sazii, pur passeranno così la notte.
{59:16} Ma io canterò la tua potenza, E la mattina loderò ad alta voce la tua benignità; Perciocchè tu mi sei stato alto ricetto E rifugio, nel giorno che sono stato distretto.
{59:17} O mia forza, io ti salmeggerò; Perciocchè Iddio è il mio alto ricetto, l'Iddio mio benigno.
{i60:1} SALMO LX Inno di ringraziamento per varie vittorie
{60:1} O DIO, tu ci hai scacciati, tu ci hai dissipati, Tu ti sei adirato; e poi, tu ti sei rivolto a noi.
{60:2} Tu hai scrollata la terra, e l'hai schiantata; Ristora le sue rotture; perciocchè è smossa.
{60:3} Tu hai fatte sentire al tuo popolo cose dure; Tu ci hai dato a bere del vino di stordimento.
{60:4} Ma ora, tu hai dato a quelli che ti temono una bandiera, Per alzarla, per amor della tua verità. (Sela.)
{60:5} Acciocchè la tua diletta gente sia liberata, Salva mi col la tua destra, e rispondimi.
{60:6} Iddio ha parlato per la sua santità: Io trionferò, Io spartirò Sichem, e misurerò la valle di Succot.
{60:7} Mio è Galaad, e mio è Manasse, Ed Efraim è la forza del mio capo; Giuda è il mio legislatore;
{60:8} Moab è la caldaia del mio lavatoio; Io getterò le mie scarpe sopra Edom; O Palestina, fammi delle acclamazioni.
{60:9} Chi mi condurrà nella città della fortezza? Chi mi menerà fino in Edom?
{60:10} Non sarai desso tu, o Dio, che ci avevi scacciati? E non uscivi più fuori, o Dio, co' nostri eserciti?
{60:11} Dacci aiuto, per uscir di distretta; Perciocchè il soccorso degli uomini è vanità.
{60:12} In Dio noi faremo prodezze; Ed egli calpesterà i nostri nemici.
{i61:1} SALMO LXI Davide si rifugia in Dio
{61:1} O DIO, ascolta il mio grido; Attendi alla mia orazione.
{61:2} Io grido a te dall'estremità della terra, mentre il mio cuore spasima; Conducimi in su la rocca, che è troppo alta da salirvi da me.
{61:3} Perciocchè tu mi sei stato un ricetto, Una torre di fortezza d'innanzi al nemico.
{61:4} Io dimorerò nel tuo tabernacolo per molti secoli; Io mi riparerò nel nascondimento delle tue ale. (Sela.)
{61:5} Perciocchè tu, o Dio, hai esauditi i miei voti; Tu mi hai data l'eredità di quelli che temono il tuo Nome.
{61:6} Aggiungi giorni sopra giorni al re; Sieno gli anni suoi a guisa di molte età.
{61:7} Dimori in perpetuo nel cospetto di Dio; Ordina benignità e verità che lo guardino.
{61:8} Così salmeggerò il tuo Nome in perpetuo, Per adempiere ogni giorno i miei voti.
{i62:1} SALMO LXII Esortazione a fidare in Dio solo
{62:1} L'ANIMA mia si acqueta in Dio solo; Da lui procede la mia salute.
{62:2} Egli solo è la mia rocca e la mia salvezza, Il mio alto ricetto; io non sarò giammai grandemente smosso.
{62:3} Infino a quando vi avventerete sopra un uomo? Voi stessi sarete uccisi tutti quanti; E sarete simili ad una parete chinata, E ad un muricciuolo sospinto.
{62:4} Essi non consigliano d'altro che di sospinger giù quest'uomo dalla sua altezza; Prendono piacere in menzogna; Benedicono colla lor bocca, Ma maledicono nel loro interiore. (Sela.)
{62:5} Anima mia, acquetati in Dio solo; Perciocchè la mia speranza pende da lui.
{62:6} Egli solo è la mia rocca e la mia salvezza; Egli è il mio alto ricetto, io non sarò giammai smosso.
{62:7} In Dio è la mia salvezza e la mia gloria; In Dio è la mia forte rocca, il mio ricetto.
{62:8} Confidatevi in lui, o popolo, in ogni tempo; Spandete i vostri cuori nel suo cospetto; Iddio è la nostra speranza. (Sela.)
{62:9} Gli uomini volgari non sono altro che vanità, E i nobili altro che menzogna; Se fosser messi in bilance, Tutti insieme sarebbero pi ù leggieri che la vanità stessa.
{62:10} Non vi confidate in oppressione, Nè in rapina; non datevi alla vanità; Se le ricchezze abbondano, Non vi mettete il cuore.
{62:11} Iddio ha parlato una volta, E due volte ho udito lo stesso; Che ogni forza appartiene a Dio;
{62:12} E che a te, Signore, appartiene la benignità; Perciocchè tu renderai la retribuzione a ciascuno secondo le sue opere.
{i63:1} SALMO LXIII Davide brama la presenza di Dio
{63:1} O DIO, tu sei l'Iddio mio, io ti cerco; L'anima mia è assetata di te; la mia carne ti brama In terra arida ed asciutta, senz'acqua.
{63:2} Così ti ho io mirato nel santuario, Riguardando la tua forza, e la tua gloria.
{63:3} Perciocchè la tua benignità è cosa buona più che la vita, Le mie labbra ti loderanno.
{63:4} Così ti benedirò in vita mia; Io alzerò le mie mani nel tuo Nome.
{63:5} L'anima mia è saziata come di grasso e di midolla; E la mia bocca ti loderà con labbra giubilanti.
{63:6} Quando io mi ricordo di te sul mio letto. Io medito di te nelle veglie della notte.
{63:7} Perciocchè tu mi sei stato in aiuto, Io giubilo all'ombra delle tue ale.
{63:8} L'anima mia è attaccata dietro a te; La tua destra mi sostiene.
{63:9} Ma quelli che cercano l'anima mia, per disertarla, Entreranno nelle più basse parti della terra.
{63:10} Saranno atterrati per la spada; Saranno la parte delle volpi.
{63:11} Ma il re si rallegrerà in Dio; Chiunque giura per lui, si glorierà; Perciocchè la bocca di quelli che parlano falsamente sarà turata.
{i64:1} SALMO LXIV Davide domanda e spera liberazione
{64:1} O DIO, ascolta la mia voce, mentre io fo la mia orazione; Guarda la vita mia dallo spavento del nemico.
{64:2} Nascondimi dal consiglio de' maligni, E dalla turba degli operatori d'iniquità;
{64:3} I quali hanno aguzzata la lor lingua come una spada; E in luogo di saette, hanno tratte parole amare;
{64:4} Per saettar l' uomo intiero in luoghi nascosti; Di subito improvviso lo saettano, e non hanno timore alcuno.
{64:5} Fermano fra loro pensieri malvagi; Divisano di tender di nascosto lacci, Dicono: Chi li vedrà?
{64:6} Investigano malizie; ricercano tutto ciò che si può investigare; E quanto può l'interior dell'uomo, ed un cuor cupo.
{64:7} Ma Iddio li saetterà; Le lor ferite saranno come di saetta subitanea.
{64:8} E le lor lingue saranno traboccate sopra loro; Chiunque li vedrà fuggirà.
{64:9} E tutti gli uomini temeranno, E racconteranno l'opera di Dio; E considereranno quello ch'egli avrà fatto.
{64:10} Il giusto si rallegrerà nel Signore, e spererà in lui; E tutti quelli che son diritti di cuore, si glorieranno.
{i65:1} SALMO LXV Lodi e ringraziamenti per i beni ricevuti
{65:1} O DIO, lode ti aspetta in Sion; E quivi ti saran pagati i voti.
{65:2} O tu ch'esaudisci i preghi, Ogni carne verrà a te.
{65:3} Cose inique mi avevano sopraffatto; Ma tu purghi le nostre trasgressioni.
{65:4} Beato colui che tu avrai eletto, ed avrai fatto accostare a te. Acciocchè abiti ne' tuoi cortili! Noi saremo saziati de' beni della tua Casa, Delle cose sante del tuo Tempio.
{65:5} O Dio della nostra salute, Confidanza di tutte le estremità le più lontane della terra e del mare, Rispondici, per la tua giustizia, in maniere tremende.
{65:6} Esso, colla sua potenza, ferma i monti; Egli è cinto di forza.
{65:7} Egli acqueta il romor de' mari, lo strepito delle sue onde, E il tumulto de' popoli.
{65:8} Onde quelli che abitano nella estremità della terra temono de' tuoi miracoli: Tu fai giubilare i luoghi, onde esce la mattina e la sera.
{65:9} Tu visiti la terra, e l'abbeveri; Tu l'arricchisci grandemente; I ruscelli di Dio son pieni d'acqua; Tu apparecchi agli uomini il lor frumento, dopo che tu l'hai così preparata.
{65:10} Tu adacqui le sue porche; tu pareggi i suoi solchi; Tu la stempri colle stille della tua pioggia; tu benedici i suoi germogli;
{65:11} Tu coroni de' tuoi beni l'annata; E le tue orbite stillano grasso.
{65:12} Le mandrie del deserto stillano; E i colli son cinti di gioia.
{65:13} Le pianure son rivestite di gregge, E le valli coperte di biade; Dànno voci di allegrezza, ed anche cantano.
{i66:1} SALMO LXVI Iddio lodato per le sue grandi opere
{66:1} DATE voci di allegrezza a Dio, Voi tutti gli abitanti del la terra;
{66:2} Salmeggiate la gloria del suo Nome; Rendete la sua lode gloriosa.
{66:3} Dite a Dio: O quanto son tremende le tue opere! Per la grandezza della tua forza, i tuoi nemici ti s'infingono.
{66:4} Tutta la terra ti adora, e ti salmeggia; Salmeggia il tuo Nome. (Sela.)
{66:5} Venite, e vedete i fatti di Dio; Egli è tremendo in opere, sopra i figliuoli degli uomini.
{66:6} Egli convertì già il mare in asciutto; Il suo popolo passò il fiume a piè; Quivi noi ci rallegrammo in lui.
{66:7} Egli, colla sua potenza, signoreggia in eterno; I suoi occhi riguardano le genti; I ribelli non s'innalzeranno. (Sela.)
{66:8} Voi popoli, benedite il nostro Dio; E fate risonare il suono della sua lode.
{66:9} Egli è quel che ha rimessa in vita l'anima nostra; E non ha permesso che i nostri piedi cadessero.
{66:10} Perciocchè, o Dio, tu ci hai provati; Tu ci hai posti al cimento, come si pone l'argento.
{66:11} Tu ci avevi fatti entrar nella rete; Tu avevi posto uno strettoio a' nostri lombi.
{66:12} Tu avevi fatto cavalcar gli uomini in sul nostro capo; Eravamo entrati nel fuoco e nell'acqua; Ma tu ci hai tratti fuori in luogo di refrigerio.
{66:13} Io entrerò nella tua Casa con olocausti; Io ti pagherò i miei voti;
{66:14} I quali le mie labbra han proferiti, E la mia bocca ha pronunziati, mentre io era distretto.
{66:15} Io ti offerirò olocausti di bestie grasse, Con profumo di montoni; Io sacrificherò buoi e becchi. (Sela.)
{66:16} Venite, voi tutti che temete Iddio, ed udite; Io vi racconterò quello ch'egli ha fatto all'anima mia.
{66:17} Io gridai a lui colla mia bocca, Ed egli fu esaltato sotto la mia lingua.
{66:18} Se io avessi mirato ad alcuna iniquità nel mio cuore, Il Signore non mi avrebbe ascoltato;
{66:19} Ma certo Iddio mi ha ascoltato, Egli ha atteso alla voce della mia orazione.
{66:20} Benedetto sia Iddio Che non ha rigettata la mia orazione, Nè ritratta da me la sua benignità.
{i67:1} SALMO LXVII Il regno di Dio si estenderà per tutta la terra
{67:1} IDDIO abbia mercè di noi, e ci benedica; Iddio faccia risplendere il suo volto verso noi. (Sela.)
{67:2} Acciocchè la tua via si conosca in terra, E la tua salute fra tutte le genti.
{67:3} I popoli ti celebreranno, o Dio; I popoli tutti quanti ti celebreranno.
{67:4} Le nazioni si rallegreranno, e giubileranno; Perciocchè tu giudicherai i popoli dirittamente, E condurrai le nazioni nella terra. (Sela.)
{67:5} I popoli ti celebreranno, o Dio; I popoli tutti quanti ti celebreranno.
{67:6} La terra produrrà il suo frutto; Iddio, l'Iddio nostro ci benedirà.
{67:7} Iddio ci benedirà; E tutte le estremità della terra lo temeranno.
{i68:1} SALMO LXVIII Lodi e ringraziamenti all'Iddio liberatore
{68:1} LEVISI Iddio, e i suoi nemici saranno dispersi; E quelli che l'odiano fuggiranno d'innanzi al suo cospetto.
{68:2} Tu li dissiperai come si dissipa il fumo; Gli empi periranno per la presenza di Dio, Come la cera è strutta per lo fuoco.
{68:3} Ma i giusti si rallegreranno, e trionferanno nel cospetto di Dio; E gioiranno con letizia.
{68:4} Cantate a Dio, salmeggiate il suo Nome, Rilevate le strade a colui che cavalca per luoghi deserti; Egli si chiama per nome: Il Signore; e festeggiate davanti a lui.
{68:5} Egli è il padre degli orfani, e il giudice delle vedove; Iddio nell'abitacolo della sua santità;
{68:6} Iddio, che fa abitare in famiglia quelli ch'erano soli; Che trae fuori quelli ch'erano prigioni ne' ceppi; Ma fa' che i ribelli dimorano in terra deserta.
{68:7} O Dio, quando tu uscisti davanti al tuo popolo, Quando tu camminasti per lo deserto; (Sela.)
{68:8} La terra tremò, i cieli eziandio gocciolarono, per la presenza di Dio; Sinai stesso, per la presenza di Dio, dell'Iddio d'Israele.
{68:9} O Dio, tu spandi la pioggia delle liberalità sopra la tua eredità; E, quando è travagliata, tu la ristori.
{68:10} In essa dimora il tuo stuolo; O Dio, per la tua bontà, tu l 'hai apparecchiata per i poveri afflitti.
{68:11} Il Signore ha dato materia di parlare; Quelle che hanno recate le buone novelle, sono state una grande schiera.
{68:12} Fuggiti, fuggiti se ne sono i re degli eserciti; E quelle che dimoravano in casa hanno spartite le spoglie.
{68:13} Quando giacerete in mezzo agli ovili, Sarete come le ale di una colomba, coperta d'argento, Le cui penne son gialle d'oro.
{68:14} Dopo che l'Onnipotente ebbe dispersi i re in quella, La terra fu come quando è nevicato in Salmon.
{68:15} O monte di Dio, o monte di Basan, O monte di molti gioghi, o monte di Basan!
{68:16} Perchè saltellate voi, o monti di molti gioghi? Iddio desidera questo monte per sua stanza; Anzi il Signore abiterà quivi in perpetuo.
{68:17} La cavalleria di Dio cammina a doppie decine di migliaia, A doppie migliaia; Il Signore è fra essi; Sinai è nel santuario.
{68:18} Tu sei salito in alto, tu ne hai menato in cattività numero di prigioni; Tu hai presi doni d'infra gli uomini, Eziandio ribelli, per far ora una ferma dimora, o Signore Iddio.
{68:19} Benedetto sia il Signore, il quale ogni giorno ci colma di beni; Egli è l'Iddio della nostra salute. (Sela.)
{68:20} Iddio è l'Iddio nostro, per salvarci; Ed al Signore Iddio appartengono le uscite della morte.
{68:21} Certo Iddio trafiggerà il capo de' suoi nemici. La sommità del capo irsuto di chi cammina ne' suoi peccati.
{68:22} Il Signore ha detto: Io ti trarrò di Basan, Ti trarrò dal fondo del mare;
{68:23} Acciocchè il tuo piè, e la lingua de' tuoi cani Si affondi nel sangue de' nemici, e del capo stesso.
{68:24} O Dio, le tue andature si son vedute; Le andature dell'Iddio, e Re mio, nel luogo santo.
{68:25} Cantori andavano innanzi, e sonatori dietro; E nel mezzo vergini che sonavano tamburi, dicendo:
{68:26} Benedite Iddio nelle raunanze; Benedite il Signore, voi che siete della fonte d'Israele.
{68:27} Ivi era il piccolo Beniamino, che ha signoreggiato sopra essi; I capi di Giuda, colle loro schiere; I capi di Zabulon, i capi di Neftali.
{68:28} L'Iddio tuo ha ordinata la tua fortezza; Rinforza, o Dio, ciò che tu hai operato inverso noi.
{68:29} Rinforzalo dal tuo Tempio, di sopra a Gerusalemme; Fa' che i re ti portino presenti.
{68:30} Disperdi le fiere delle giuncaie, La raunanza de' possenti tori, e i giovenchi d'infra i popoli, I quali si prostrano con monete d'argento; Dissipa i popoli che si dilettano in guerre.
{68:31} Vengano gran signori di Egitto; Accorrano gli Etiopi a Dio, colle mani piene.
{68:32} O regni della terra, cantate a Dio; Salmeggiate al Signore; (Sela.)
{68:33} A colui che cavalca sopra i cieli de' cieli eterni; Ecco, egli tuona potentemente colla sua voce.
{68:34} Date gloria a Dio; La sua magnificenza è sopra Israele, e la sua gloria ne' cieli.
{68:35} O Dio, tu sei tremendo da' tuoi santuari; L'Iddio d'Israele è quel che dà valore e forze al popolo. Benedetto sia Iddio.
{i69:1} SALMO LXIX Estreme sofferenze di Davide, raffiguranti quelle del Messia
{69:1} SALVAMI, o Dio; Perciocchè le acque son pervenute infino all'anima.
{69:2} Io sono affondato in un profondo pantano, Ove non vi è luogo da fermare il piè; Io son giunto alle profondità dell'acqua, e la corrente m'inonda.
{69:3} Io sono stanco di gridare, io ho la gola asciutta; Gli occhi mi son venuti meno, aspettando l'Iddio mio.
{69:4} Quelli che mi odiano senza cagione Sono in maggior numero che i capelli del mio capo; Quelli che mi disertano, e che mi sono nemici a torto, si fortificano; Ecco là, io ho renduto ciò che non aveva rapito.
{69:5} O Dio, tu conosci la mia follia; E le mie colpe non ti sono occulte.
{69:6} O Signore, Dio degli eserciti, Quelli che sperano in te non sieno confusi per cagion di me; Quelli che ti cercano non sieno svergognati per me, O Dio d'Israele.
{69:7} Perciocchè per l'amor di te io soffro vituperio; Vergogna mi ha coperta la faccia.
{69:8} Io son divenuto strano a' miei fratelli, E forestiere a' figliuoli di mia madre.
{69:9} Perciocchè lo zelo della tua Casa mi ha roso; E i vituperii di quelli che ti fanno vituperio mi caggiono addosso.
{69:10} Io ho pianto, affliggendo l'anima mia col digiuno; Ma ciò mi è tornato in grande obbrobrio.
{69:11} Ancora ho fatto d'un sacco il mio vestimento; Ma son loro stato in proverbio.
{69:12} Quelli che seggono nella porta ragionano di me; E le canzoni de' bevitori di cervogia ne parlano.
{69:13} Ma quant'è a me, o Signore, la mia orazione s'indirizza a te; Egli vi è un tempo di benevolenza; O Dio, per la grandezza della tua benignità, E per la verità della tua salute, rispondimi.
{69:14} Tirami fuor del pantano, che io non vi affondi, E che io sia riscosso da quelli che mi hanno in odio, Dalle profondità delle acque;
{69:15} Che la corrente delle acque non m'inondi, E che il gorgo non mi tranghiotta, E che il pozzo non turi sopra me la sua bocca.
{69:16} Rispondimi, o Signore; perciocchè la tua benignità è buona; Secondo la grandezza delle tue compassioni riguarda verso me.
{69:17} E non nascondere il tuo volto dal tuo servo; Perciocchè io son distretto; affrettati, rispondimi.
{69:18} Accostati all'anima mia, riscattala; Riscuotimi, per cagion de' miei nemici.
{69:19} Tu conosci il vituperio, l'onta, e la vergogna che mi è fatta; Tutti i miei nemici son davanti a te.
{69:20} Il vituperio mi ha rotto il cuore, e io son tutto dolente; Ed ho aspettato che alcuno si condolesse meco, ma non vi è stato alcuno; Ed ho aspettati de' consolatori, ma non ne ho trovati.
{69:21} Hanno, oltre a ciò, messo del veleno nella mia vivanda; E, nella mia sete, mi hanno dato a bere dell'aceto.
{69:22} Sia la lor mensa un laccio teso davanti a loro; E le lor prosperità sieno loro una trappola.
{69:23} Gli occhi loro sieno oscurati, sì che non possano vedere; E fa' loro del continuo vacillare i lombi.
{69:24} Spandi l'ira tua sopra loro, E colgali l'ardor del tuo cruccio.
{69:25} Sieno desolati i lor palazzi; Ne' lor tabernacoli non vi sia alcuno abitatore.
{69:26} Perciocchè hanno perseguitato colui che tu hai percosso, E fatte le lor favole del dolore di coloro che tu hai feriti.
{69:27} Aggiugni loro iniquità sopra iniquità; E non abbiano giammai entrata alla tua giustizia.
{69:28} Sieno cancellati dal libro della vita; E non sieno scritti co' giusti.
{69:29} Ora, quant'è a me, io sono afflitto e addolorato; La tua salute, o Dio, mi levi ad alto.
{69:30} Io loderò il Nome di Dio con cantici, E lo magnificherò con lode.
{69:31} E ciò sarà più accettevole al Signore, che bue, Che giovenco con corna ed unghie.
{69:32} I mansueti, vedendo ciò, si rallegreranno; Ed il cuor vostro viverà, o voi che cercate Iddio.
{69:33} Perciocchè il Signore esaudisce i bisognosi, E non isprezza i suoi prigioni.
{69:34} Lodinlo i cieli e la terra; I mari, e tutto ciò che in essi guizza.
{69:35} Perciocchè Iddio salverà Sion, ed edificherà le città di Giuda; E coloro vi abiteranno, e possederanno Sion per eredità.
{69:36} E la progenie de' suoi servitori l'erederà; E quelli che amano il suo Nome abiteranno in essa.
{i70:1} SALMO LXX Davide chiede aiuto al Signore
{70:1} O DIO, affrettati a liberarmi; O Signore, affrettati in mio aiuto.
{70:2} Quelli che cercano l'anima mia sien confusi e svergognati; Quelli che prendono piacere nel mio male voltin le spalle, E sieno svergognati.
{70:3} Quelli che dicono: Eia, eia! Voltin le spalle, per ricompensa del vituperio che mi fanno.
{70:4} Rallegrinsi, e gioiscano in te Tutti quelli che ti cercano; E quelli che amano la tua salute Dicano del continuo: Magnificato sia Iddio.
{70:5} Ora, quant'è a me, io son povero e bisognoso; O Dio, affrettati a venire a me; Tu sei il mio aiuto, ed il mio liberatore; O Signore, non tardare.
{i71:1} SALMO LXXI Davide si affida a Dio, domandandogli liberazione dai suoi nemici e protezione fino alla vecchiaia; per il che già glorifica il Signore
{71:1} SIGNORE, io mi son confidato in te, Fa' ch 'io non sia giammai confuso.
{71:2} Riscuotimi, e liberami, per la tua giustizia; Inchina a me il tuo orecchio, e salvami.
{71:3} Siimi una rocca di dimora, Nella quale io entri sempre; Tu hai ordinata la mia salute; Perciocchè tu sei la mia rupe e la mia fortezza.
{71:4} O Dio mio, liberami dalla man dell'empio, Dalla mano del perverso e del violento.
{71:5} Perciocchè tu sei la mia speranza, o Signore Iddio; La mia confidanza fin dalla mia fanciullezza.
{71:6} Tu sei stato il mio sostegno fin dal seno di mia madre; Tu sei quel che mi hai tratto fuori delle interiora di essa; Per te ho avuto del continuo di che lodarti.
{71:7} Io sono stato a molti come un mostro; Ma tu sei il mio forte ricetto.
{71:8} Sia la mia bocca ripiena della tua lode, E della tua gloria tuttodì.
{71:9} Non rigettarmi al tempo della vecchiezza; Ora, che le forze mi mancano, non abbandonarmi.
{71:10} Perciocchè i miei nemici tengono ragionamenti contro a me, E quelli che spiano l'anima mia prendono insieme consiglio.
{71:11} Dicendo: Iddio l'ha abbandonato; Perseguitate lo, e prendetelo; perciocchè non vi è alcuno che lo riscuota.
{71:12} O Dio, non allontanarti da me; Dio mio, affrettati in mio aiuto.
{71:13} Sieno confusi, e vengano meno gli avversari dell'anima mia; Quelli che procacciano il mio male sieno coperti di onta e di vituperio.
{71:14} Ma io spererò del continuo, E sopraggiungerò ancora altre lodi a tutte le tue.
{71:15} La mia bocca racconterà tuttodì la tua giustizia, e la tua salute; Bench è io non ne sappia il gran numero.
{71:16} Io entrerò nelle prodezze del Signore Iddio; Io ricorderò la giustizia di te solo.
{71:17} O Dio, tu mi hai ammaestrato dalla mia fanciullezza; Ed io, infino ad ora, ho annunziate le tue maraviglie.
{71:18} Non abbandonarmi ancora, o Dio, fino alla vecchiezza, anzi fino alla canutezza; Finchè io abbia annunziato il tuo braccio a questa generazione, E la tua potenza a tutti quelli che verranno appresso.
{71:19} E la tua giustizia, o Dio, esalterò sommamente: Perciocchè tu hai fatte cose grandi. O Dio, chi è pari a te?
{71:20} Perciocchè, avendomi fatto sentir molte tribolazioni e mali, Tu mi hai di nuovo resa la vita, E mi hai di nuovo tratto fuor degli abissi della terra.
{71:21} Tu hai accresciuta la mia grandezza, E ti sei rivolto, e mi hai consolato.
{71:22} Io altresì, collo strumento del saltero, celebrerò te, E la tua verità, o Dio mio; Io ti salmeggerò colla cetera, o Santo d'Israele.
{71:23} Le mie labbra giubileranno, quando io ti salmeggerò; E insieme l'anima mia, la quale tu hai riscattata.
{71:24} La mia lingua ancora ragionerà tuttodì della tua giustizia; Perciocchè sono stati svergognati, perchè sono stati confusi quelli che procacciavano il mio male.
{i72:1} SALMO LXXII Il regno giusto e glorioso di Salomone, tipo del regno eterno del Messia
{72:1} O DIO, da' i tuoi giudicii al re, E la tua giustizia al figliuolo del re.
{72:2} Ed egli giudicherà il tuo popolo in giustizia, Ed i tuoi poveri afflitti in dirittura.
{72:3} I monti produrranno pace al popolo; E i colli saranno pieni di giustizia.
{72:4} Egli farà ragione a' poveri afflitti d'infra il popolo; Egli salverà i figliuoli del misero, E fiaccherà l'oppressore.
{72:5} Essi ti temeranno per ogni età, Mentre dureranno il sole e la luna.
{72:6} Egli scenderà come pioggia sopra erba segata; Come pioggia minuta che adacqua la terra.
{72:7} Il giusto fiorirà a' dì d'esso, E vi sarà abbondanza di pace, finchè non vi sia più luna.
{72:8} Ed egli signoreggerà da un mare all'altro, E dal fiume fino alle estremità della terra.
{72:9} Quelli che abitano ne' deserti s'inchineranno davanti a lui, Ed i suoi nemici leccheranno la polvere.
{72:10} I re di Tarsis e delle isole gli pagheranno tributo; I re di Etiopia e di Arabia gli porteranno doni.
{72:11} E tutti i re l'adoreranno, Tutte le nazioni gli serviranno.
{72:12} Perciocchè egli libererà il bisognoso che grida, E il povero afflitto, e colui che non ha alcuno che lo aiuti.
{72:13} Egli avrà compassione del misero e del bisognoso, E salverà le persone de' poveri.
{72:14} Egli riscoterà la vita loro da frode e da violenza; E il sangue loro sarà prezioso davanti a lui.
{72:15} Così egli viverà, ed altri gli darà dell'oro di Etiopia; E pregherà per lui del continuo, e tuttodì lo benedirà.
{72:16} Essendo seminata in terra, sulla sommità de' monti, pure una menata di frumento, Quello ch'essa produrrà farà romore come il Libano; E gli abitanti delle città fioriranno come l'erba della terra.
{72:17} Il suo nome durerà in eterno, Il suo nome sarà perpetuato di generazione in generazione, Mentre vi sarà sole; E tutte le nazioni saranno benedette in lui, E lo celebreranno beato.
{72:18} Benedetto sia il Signore Iddio, l'Iddio d'Israele, Il qual solo fa maraviglie.
{72:19} Benedetto sia ancora eternamente il Nome suo glorioso; E sia tutta la terra ripiena della sua gloria. Amen, Amen.
{72:20} Qui finiscono le orazioni di Davide, figliuolo d'Isai.
{i73:1} SALMO LXXIII La prosperità degli empi fa dubitare della giustizia di Dio; ma la considerazione della loro fine ci riconduce a Lui
{73:1} CERTAMENTE Iddio è buono ad Israele, A quelli che son puri di cuore.
{73:2} Ora, quant'è a me, quasi che incapparono i miei piedi; Come nulla mancò che i miei passi non isdrucciolassero.
{73:3} Perciocchè io portava invidia agl'insensati, Veggendo la prosperità degli empi.
{73:4} Perciocchè non vi sono alcuni legami alla lor morte; E la lor forza è prosperosa.
{73:5} Quando gli altri uomini sono in travagli, essi non vi son punto; E non ricevono battiture col rimanente degli uomini.
{73:6} Perciò, la superbia li cinge a giusa di collana; La violenza li involge come un vestimento.
{73:7} Gli occhi escono loro fuori per lo grasso; Avanzano le immaginazioni del cuor loro.
{73:8} Son dissoluti, e per malizia ragionano di oppressare; Parlano da alto.
{73:9} Mettono la lor bocca dentro al cielo, E la lor lingua passeggia per la terra.
{73:10} Perciò, il popolo di Dio riviene a questo, Veggendo che l'acqua gli è spremuta a bere a pien calice,
{73:11} E dice: Come può essere che Iddio sappia ogni cosa, E che vi sia conoscimento nell'Altissimo?
{73:12} Ecco, costoro son empi, e pur godono pace e tranquillità in perpetuo; Ed accrescono le lor facoltà.
{73:13} Indarno adunque in vero ho nettato il mio cuore, Ed ho lavate le mie mani nell'innocenza.
{73:14} Poichè son battuto tuttodì, Ed ogni mattina il mio gastigamento si rinnuova.
{73:15} Se io dico: Io ragionerò così; Ecco, io son disleale inverso la generazione de' tuoi figliuoli.
{73:16} Io ho adunque pensato di volere intender questo; Ma la cosa mi è parsa molto molesta.
{73:17} Infino a tanto che sono entrato ne' santuari di Dio; Ed ho considerato il fine di coloro.
{73:18} Certo, tu li metti in isdruccioli; Tu li trabocchi in ruine.
{73:19} Come sono eglino stati distrutti in un momento! Come son venuti meno, e sono stati consumati per casi spaventevoli!
{73:20} Son come un sogno, dopo che l'uomo si è destato; O Signore, quando tu ti risveglierai, tu sprezzerai la lor vana apparenza.
{73:21} Quando il mio cuore era inacerbito, Ed io era punto nelle reni;
{73:22} Io era insensato, e non aveva conoscimento; Io era inverso te simile alle bestie.
{73:23} Ma pure io sono stato del continuo teco; Tu mi hai preso per la man destra.
{73:24} Tu mi condurrai per lo tuo consiglio, E poi mi riceverai in gloria;
{73:25} Chi è per me in cielo, fuor che te? Io non voglio altri che te in terra.
{73:26} La mia carne ed il mio cuore erano venuti meno: Ma Iddio è la rocca del mio cuore, e la mia parte in eterno.
{73:27} Perciocchè, ecco, quelli che si allontanano da te periranno; Tu distruggerai ogni uomo che fornica ndo si svia da te.
{73:28} Ma quant'è a me, egli mi è buono di accostarmi a Dio; Io ho posta nel Signore Iddio la mia confidanza, Per raccontar tutte le opere sue.
{i74:1} SALMO LXXIV Il Santuario desolato. Dio supplicato di ricordarsi del suo Patto
{74:1} O DIO, perchè ci hai scacciati in perpetuo? Perchè fuma l'ira tua contro alla greggia del tuo pasco?
{74:2} Ricordati della tua raunanza, la quale tu acquistasti anticamente; Della tribù della tua eredità che tu riscotesti; Del monte di Sion, nel quale tu abitasti.
{74:3} Muovi i passi verso le ruine perpetue, Verso tutto il male che i nemici han fatto nel luogo santo.
{74:4} I tuoi nemici han ruggito in mezzo del tuo Tempio; Vi hanno poste le loro insegne per segnali.
{74:5} Ciò sarà noto; come chi, levando ad alto delle scuri, Le avventa contro a un cespo di legne;
{74:6} Così ora hanno essi, con iscuri e martelli, Fracassati tutti quanti gl'intagli di quello.
{74:7} Hanno messi a fuoco e fiamma i tuoi santuari, Hanno profanato il tabernacolo del tuo Nome, gettandolo per terra.
{74:8} Hanno detto nel cuor loro: Prediamoli tutti quanti; Hanno arsi tutti i luoghi delle raunanze di Dio in terra.
{74:9} Noi non veggiam più i nostri segni; Non vi è più profeta, E non abbiam con noi alcuno che sappia infino a quando.
{74:10} Infino a quando, o Dio, oltraggerà l'avversario? Il nemico dispetterà egli il tuo Nome in perpetuo?
{74:11} Perchè ritiri la tua mano e la tua destra? Non lasciare ch'ella ti dimori più dentro al seno.
{74:12} Ora Iddio già ab antico è il mio Re. Il quale opera salvazioni in mezzo della terra.
{74:13} Tu, colla tua forza, spartisti il mare; Tu rompesti le teste delle balene nelle acque.
{74:14} Tu fiaccasti i capi del leviatan, E li desti per pasto al popolo de' deserti.
{74:15} Tu facesti scoppiar fonti e torrenti; Tu seccasti fiumi grossi.
{74:16} Tuo è il giorno, tua eziandio è la notte; Tu hai ordinata la luna e il sole.
{74:17} Tu hai posti tutti i termini della terra; Tu hai formata la state ed il verno.
{74:18} Ricordati di questo: che il nemico ha oltraggiato il Signore, E che il popolo stolto ha dispettato il tuo Nome.
{74:19} Non dare alle fiere la vita della tua tortola; Non dimenticare in perpetuo la raunanza de' tuoi poveri afflitti.
{74:20} Riguarda al Patto, Perciocchè i luoghi tenebrosi della terra sono ripieni di ricetti di violenza.
{74:21} Non ritornisene il misero indietro svergognato; Fa' che il povero afflitto e il bisognoso lodino il tuo Nome.
{74:22} Levati, o Dio, dibatti la tua lite; Ricordati dell'oltraggio che ti è fatto tuttodì dallo stolto.
{74:23} Non dimenticar le grida de' tuoi nemici; Lo strepito di quelli che si levano contro a te sale del continuo al cielo.
{i75:1} SALMO LXXX Il Salmista loda Iddio e promette di fare osservare la giustizia
{75:1} NOI ti celebriamo, noi ti celebriamo, o Dio; Perciocchè il tuo Nome è vicino; L'uomo racconta le tue maraviglie.
{75:2} Al tempo che avrò fissato, Io giudicherò dirittamente.
{75:3} Il paese e tutti i suoi abitanti si struggevano; Ma io ho rizzate le sue colonne. (Sela.)
{75:4} Io ho detto agl'insensati: Non siate insensati; Ed agli empi: Non alzate il corno;
{75:5} Non levate il vostro corno ad alto; E non parlate col collo indurato.
{75:6} Perciocchè nè di Levante, nè di Ponente, Nè dal deserto, viene l'esaltamento.
{75:7} Ma Iddio è quel che giudica; Egli abbassa l'uno, ed innalza l'altro.
{75:8} Perciocchè il Signore ha in mano una coppa, Il cui vino è torbido; Ella è piena di mistione, ed egli ne mesce; Certamente tutti gli empi della terra ne succeranno e berranno le fecce.
{75:9} Ora, quant'è a me, io predicherò queste cose in perpetuo, Io salmeggerò all'Iddio di Giacobbe.
{75:10} E mozzerò tutte le corna degli empi; E farò che le corna de' giusti saranno alzate.
{i76:1} SALMO LXXVI Maestà e potenza di Dio
{76:1} IDDIO è conosciuto in Giuda; Il suo Nome è grande in Israele.
{76:2} E il suo tabernacolo è in Salem, E la sua stanza in Sion.
{76:3} Quivi ha rotte saette, Archi, scudi, e spade, ed arnesi da guerra. (Sela.)
{76:4} Tu sei illustre, potente, Più che i monti dei predatori.
{76:5} I magnanimi sono stati spogliati, Hanno dormito il sonno loro; E niuno di quegli uomini prodi ha saputo trovar le sue mani.
{76:6} O Dio di Giacobbe, E carri e cavalli sono stati stupefatti per lo tuo sgridare.
{76:7} Tu sei tremendo; tu, dico; E chi durerà davanti a te, dacchè tu ti adiri?
{76:8} Tu bandisti giudicio dal cielo; La terra temette, e stette cheta.
{76:9} Quando Iddio si levò per far giudicio, Per salvar tutti i mansueti della terra. (Sela.)
{76:10} Certamente l'ira degli uomini ti acquista lode; Tu ti cingerai del rimanente dell'ire.
{76:11} Fate voti al Signore Iddio vostro, e adempieteli; Tutti quelli che sono d'intorno a lui portino doni al Tremendo.
{76:12} Egli vendemmia lo spirito de' principi; Egli è tremendo ai re della terra.
{i77:1} SALMO LXXVII Lotte interne del Salmista. Egli riprende animo, considerando le opere grandi e misericordiose di Dio
{77:1} LA mia voce s'indirizza a Dio, ed io grido; La mia voce s'indirizza a Dio, acciocchè egli mi porga l'orecchio.
{77:2} Nel giorno della mia distretta, io ho cercato il Signore; Le mie mani sono state sparse qua e là di notte, E non hanno avuta posa alcuna; L'anima mia ha rifiutato d'essere consolata.
{77:3} Io mi ricordo di Dio, e romoreggio; Io mi lamento, e il mio spirito è angosciato. (Sela.)
{77:4} Tu hai ritenuti gli occhi miei in continue vegghie; Io son tutto attonito, e non posso parlare.
{77:5} Io ripenso a' giorni antichi, Agli anni da lungo tempo passati.
{77:6} Io mi ricordo come già io sonava; Io medito nel mio cuore di notte, E lo spirito mio va investigando.
{77:7} Il Signore mi rigetterà egli in perpetuo? E non mi gradirà egli giammai più?
{77:8} È la sua benignità venuta meno per sempre mai? È la sua parola mancata per ogni età?
{77:9} Iddio ha egli dimenticato di aver pietà? Ha egli serrate per ira le sue compassioni? (Sela.)
{77:10} Io ho adunque detto: Se io son fiacco, Egli è perchè la destra dell'Altissimo è mutata.
{77:11} Io mi rammemoro le opere del Signore; Perciocchè io mi riduco a memoria le tue maraviglie antiche;
{77:12} E medito tutti i tuoi fatti, E ragiono delle tue operazioni.
{77:13} O Dio, le tue vie si veggono nel Santuario; Chi è dio grande, come Iddio?
{77:14} Tu sei l'Iddio che fai maraviglie; Tu hai fatta conoscere la tua forza fra i popoli.
{77:15} Tu hai, col tuo braccio, riscosso il tuo popolo; I figliuoli di Giacobbe e di Giuseppe. (Sela.)
{77:16} Le acque ti videro, o Dio; Le acque ti videro, e furono spaventate; Gli abissi eziandio tremarono.
{77:17} Le nubi versarono diluvi d'acque; I cieli tuonarono; I tuoi strali eziandio andarono attorno.
{77:18} Il suon de' tuoi tuoni fu per lo giro del cielo; I folgori alluminarono il mondo; La terra fu smossa, e tremò.
{77:19} La tua via fu per mezzo il mare, E il tuo sentiero per mezzo le grandi acque; E le tue pedate non furono riconosciute.
{77:20} Tu conducesti il tuo popolo, come una greggia, Per man di Mosè e d'Aaronne.
{i78:1} SALMO LXXVIII Liberazioni accordate da Dio ad Israele, che si ribella del continuo. Dio ha scelto Giuda e Davide per pascere il suo popolo
{78:1} ASCOLTA, o popol mio, la mia dottrina; Porgete gli orecchi alle parole della mia bocca.
{78:2} Io aprirò la mia bocca in sentenza; Io sgorgherò detti notevoli di cose antiche;
{78:3} Le quali noi abbiamo udite, e sappiamo, E le quali i nostri padri ci han raccontate.
{78:4} Noi non le celeremo a' lor figliuoli, alla generazione a venire; Noi racconteremo le lodi del Signore, E la sua forza, e le sue maraviglie ch'egli ha fatte.
{78:5} Egli ha fermata la testimonianza in Giacobbe, Ed ha posta la Legge in Israele; Le quali egli comandò a' nostri padri di fare assapere a' lor figliuoli;
{78:6} Acciocchè la generazione a venire, i figliuoli che nascerebbero, le sapessero, E si mettessero a narrar le a' lor figliuoli;
{78:7} E ponessero in Dio la loro speranza, E non dimenticassero le opere di Dio. Ed osservassero i suoi comandamenti;
{78:8} E non fossero come i lor padri, Generazione ritrosa e ribella; Generazione che non dirizzò il cuor suo, Il cui spirito non fu leale inverso Dio.
{78:9} I figliuoli di Efraim, gente di guerra, buoni arcieri, Voltarono le spalle al dì della battaglia.
{78:10} Non avevano osservato il patto di Dio, Ed avevano ricusato di camminar nella sua Legge;
{78:11} Ed avevano dimenticate le sue opere, E le maraviglie ch'egli aveva lor fatte vedere.
{78:12} Egli aveva fatti miracoli in presenza de' padri loro, Nel paese di Egitto, nel territorio di Soan.
{78:13} Egli aveva fesso il mare, e li aveva fatti passare per mezzo; Ed aveva fermate le acque come un mucchio.
{78:14} E li aveva condotti di giorno colla nuvola, E tutta notte colla luce del fuoco.
{78:15} Egli aveva schiantate le rupi nel deserto, E li aveva copiosamente abbeverati, come di gorghi;
{78:16} Ed aveva fatto uscir de' ruscelli della roccia, E colare acque, a guisa di fiumi.
{78:17} Ma essi continuarono a peccar contro a lui, Provocando l'Altissimo a sdegno nel deserto;
{78:18} E tentarono Iddio nel cuor loro, Chiedendo vivanda a lor voglia;
{78:19} E parlarono contro a Dio, E dissero: Potrebbe Iddio Metterci tavola nel deserto?
{78:20} Ecco, egli percosse la roccia, e ne colarono acque, E ne traboccarono torrenti; Potrebbe egli eziandio dar del pane, O apparecchiar della carne al suo popolo?
{78:21} Perciò, il Signore, avendoli uditi, si adirò fieramente; Ed un fuoco si accese contro a Giacobbe, Ed anche l'ira gli montò contro ad Israele;
{78:22} Perciocchè non avevano creduto in Dio, E non si erano confidati nella sua salvazione;
{78:23} E pure egli aveva comandato alle nuvole di sopra, Ed aveva aperte le porte del cielo;
{78:24} Ed aveva fatta piovere sopra loro la manna da mangiare, Ed aveva loro dato del frumento del cielo.
{78:25} L'uomo mangiò del pane degli Angeli; Egli mandò loro della vivanda a sazietà.
{78:26} Egli fece levar nel cielo il vento orientale, E per la sua forza addusse l'Austro;
{78:27} E fece piover sopra loro della carne, a guisa di polvere; Ed uccelli, a giusa della rena del mare.
{78:28} E li fece cadere in mezzo al lor campo, D'intorno a' lor padiglioni.
{78:29} Ed essi mangiarono, e furono grandemente satollati; E Iddio fece lor venire ciò che desideravano.
{78:30} Essi non si erano ancora stolti dalla lor cupidigia; Avevano ancora il cibo loro nella bocca,
{78:31} Quando l'ira montò a Dio contro a loro, Ed uccise i più grassi di loro, Ed abbattè la scelta d'Israele.
{78:32} Con tutto ciò peccarono ancora, E non credettero alle sue maraviglie.
{78:33} Laonde egli consumò i lor giorni in vanità, E gli anni loro in ispaventi.
{78:34} Quando egli li uccideva, essi lo richiedevano, E ricercavano di nuovo Iddio.
{78:35} E si ricordavano che Iddio era la lor Rocca, E che l'Iddio altissimo era il lor Redentore.
{78:36} Ma lo lusingavano colla lor bocca, E gli mentivano colla lor lingua;
{78:37} E il cuor loro non era diritto inverso lui, E non erano leali nel suo patto.
{78:38} E pure egli, che è pietoso, purgò la loro iniquità, e non li distrusse; E più e più volte racquetò l'ira sua, e non commosse tutto il suo cruccio;
{78:39} E si ricordò ch'erano carne; Un fiato che passa, e non ritorna.
{78:40} Quante volte lo provocarono essi a sdegno nel deserto, E lo contristarono nella solitudine!
{78:41} E tornarono a tentare Iddio, E limitarono il Santo d'Israele.
{78:42} Essi non si erano ricordati della sua mano, Nè del giorno nel quale li aveva riscossi dal nemico.
{78:43} (Come egli aveva eseguiti i suoi segni in Egitto, E i suoi miracoli nel territorio di Soan.
{78:44} Ed aveva cangiati i fiumi, e i rivi degli Egizi in sangue, Talchè essi non ne potevano bere.
{78:45} Ed aveva mandata contro a loro una mischia d'insetti che li mangiarono; E rane, che li distrussero.
{78:46} Ed aveva dati i lor frutti a' bruchi, E le lor fatiche alle locuste.
{78:47} Ed aveva guastate le lor vigne colla gragnuola, E i lor sicomori colla tempesta.
{78:48} Ed aveva dati alla grandine i lor bestiami, E le lor gregge a' folgori.
{78:49} Ed aveva mandato sopra loro l'ardore della sua ira, Indegnazione, cruccio e distretta; Una mandata d'angeli maligni.
{78:50} Ed aveva appianato il sentiero alla sua ira, E non aveva scampata l'anima loro dalla morte, Ed aveva dato il lor bestiame alla mortalità.
{78:51} Ed aveva percossi tutti i primogeniti in Egitto, E le primizie della forza ne' tabernacoli di Cam.
{78:52} E ne aveva fatto partire il suo popolo, a guisa di pecore; E l'aveva condotto per lo deserto, come una mandra.
{78:53} E l'aveva guidato sicuramente, senza spavento; E il mare aveva coperti i lor nemici.
{78:54} Ed egli li aveva introdotti nella contrada della sua santità, Nel monte che la sua destra ha conquistato.
{78:55} Ed aveva scacciate le nazioni d'innanzi a loro, E le aveva fatte loro scadere in sorte di eredità, Ed aveva stanziate le tribù d'Israele nelle loro stanze.)
{78:56} Ed avevano tentato, e provocato a sdegno l'Iddio altissimo, E non avevano osservate le sue testimonianze.
{78:57} Anzi si erano tratti indietro, E si erano portati dislealmente, Come i lor padri; E si erano rivolti come un arco fallace;
{78:58} E l'avevano provocato ad ira co' loro alti luoghi, E commosso a gelosia colle loro sculture.
{78:59} Iddio aveva udite queste cose, e se n'era gravemente adirato, Ed aveva grandemente disdegnato Israele.
{78:60} Ed aveva abbandonato il tabernacolo di Silo; Il padiglione ch'egli aveva piantato per sua stanza fra gli uomini.
{78:61} Ed aveva abbandonata la sua forza, ad esser menata in cattività, E la sua gloria in man del nemico.
{78:62} Ed aveva dato il suo popolo alla spada, E si era gravemente adirato contro alla sua eredità.
{78:63} Il fuoco aveva consumati i suoi giovani; E le sue vergini non erano state lodate.
{78:64} I suoi sacerdoti erano caduti per la spada; E le sue vedove non avevano pianto.
{78:65} Poi il Signore si risvegliò, Come uno che fosse stato addormentato; Come un uomo prode, che dà gridi dopo il vino.
{78:66} E percosse i suoi nemici da tergo, E mise loro addosso un eterno vituperio.
{78:67} Ed avendo riprovato il tabernacolo di Giuseppe, E non avendo eletta la tribù di Efraim;
{78:68} Egli elesse la tribù di Giuda; Il monte di Sion, il quale egli ama.
{78:69} Ed edificò il suo santuario, a guisa di palazzi eccelsi; Come la terra ch 'egli ha fondata in perpetuo.
{78:70} Ed elesse Davide, suo servitore, E lo prese dalle mandre delle pecore.
{78:71} Di dietro alle bestie allattanti Egli lo condusse a pascer Giacobbe, suo popolo; Ed Israele sua eredità.
{78:72} Ed egli li pasturò, secondo l'integrità del suo cuore; E li guidò, secondo il gran senno delle sue mani.
{i79:1} SALMO LXXIX Desolazione di Gerusalemme; preghiera per ottener soccorso da Dio
{79:1} O DIO, le nazioni sono entrate nella tua eredità, Hanno contaminato il Tempio della tua santità, Hanno ridotta Gerusalemme in monti di ruine.
{79:2} Hanno dati i corpi morti de' tuoi servitori Agli uccelli del cielo per cibo; E la carne de' tuoi santi alle fiere della terra.
{79:3} Hanno sparso il sangue loro come acqua Intorno a Gerusalemme; E non vi è stato alcuno che li seppellisse.
{79:4} Noi siamo stati in vituperio a' nostri vicini; In ischerno, e in derisione a quelli che stanno d'intorno a noi.
{79:5} Infino a quando, Signore, sarai adirato? La tua gelosia arderà ella come un fuoco in perpetuo?
{79:6} Spandi l'ira tua sopra le genti che non ti conoscono, E sopra i regni che non invocano il tuo Nome.
{79:7} Perciocchè essi hanno divorato Giacobbe, Ed hanno desolata la sua stanza.
{79:8} Non ridurti a memoria contro a noi l'iniquità de' passati; Affrettati, venganci incontro le tue compassioni; Perciocchè noi siam grandemente miseri.
{79:9} Soccorrici, o Dio della nostra salute, per amor della gloria del tuo Nome, E liberaci; e fa' il purgamento de' nostri peccati, per amor del tuo Nome
{79:10} Perchè direbbero le genti: Ove è l'Iddio loro? Fa' che sia conosciuta fra le genti, nel nostro cospetto, La vendetta del sangue sparso de' tuoi servitori.
{79:11} Vengano davanti a te i gemiti de' prigioni; Secondo la grandezza del tuo braccio, Scampa quelli che son condannati a morte.
{79:12} E rendi a' nostri vicini in seno, a sette doppi, Il vituperio che ti hanno fatto, o Signore.
{79:13} E noi, tuo popolo, e greggia del tuo pasco, Ti celebreremo in perpetuo; E racconteremo la tua lode per ogni età.
{i80:1} SALMO LXXX Preghiera a Dio, affinchè liberi la sua vigna dai guastatori
{80:1} O PASTORE d'Israele, che guidi Giuseppe come una greggia, Porgi gli orecchi; Tu che siedi sopra i Cherubini, Apparisci in gloria.
{80:2} Eccita la tua potenza davanti ad Efraim, ed a Beniamino, ed a Manasse; E vieni a nostra salute.
{80:3} O Dio, ristoraci; E fa' risplendere il tuo volto, e noi saremo salvati.
{80:4} O Signore Iddio degli eserciti, Infino a quando fumerai tu contro all'orazione del tuo popolo?
{80:5} Tu li hai cibati di pan di pianto, E li hai abbeverati di lagrime a larga misura.
{80:6} Tu ci hai posti in contesa co' nostri vicini; E i nostri nemici si fanno beffe di noi.
{80:7} O Dio degli eserciti, ristoraci; E fa' risplendere il tuo volto, e noi saremo salvati.
{80:8} Tu avevi trasportata di Egitto una vigna; Tu avevi cacciate le nazioni, e l'avevi piantata.
{80:9} Tu avevi sgomberato davanti a lei il suo luogo; Ed avevi fatto ch'ella aveva messe radici, ed aveva empiuta la terra.
{80:10} I monti erano coperti della sua ombra, E i suoi tralci erano come cedri altissimi.
{80:11} Aveva gettati i suoi rami infino al mare, E i suoi rampolli infino al fiume.
{80:12} Perchè hai tu rotte le sue chiusure, Sì che tutti i passanti l'han vendemmiata?
{80:13} I cinghiali l'hanno guastata, E le fiere della campagna l'hanno pascolata.
{80:14} O Dio degli eserciti, rivolgiti, ti prego; Riguarda dal cielo, e vedi, e visita questa vigna.
{80:15} E le piante che la tua destra aveva piantate, E le propaggini che tu ti avevi fortificate.
{80:16} Quella è arsa col fuoco, ella è ricisa fino dal piè; Quelle periscono per lo sgridar della tua faccia.
{80:17} Sia la tua mano sopra l'uomo della tua destra, Sopra il figliuol dell'uomo che tu ti avevi fortificato.
{80:18} E noi non ci trarremo indietro da te; Mantienci in vita, e noi invocheremo il tuo Nome.
{80:19} O Signore Iddio degli eserciti, ristoraci; Fa' risplendere il tuo volto, e noi saremo salvati.
{i81:1} SALMO LXXXI Dio rimprovera Israele d'essere stato ingrato e ribelle
{81:1} CANTATE lietamente a Dio nostra forza; Date grida di allegrezza all'Iddio di Giacobbe.
{81:2} Prendete a salmeggiare, ed aggiugnete vi il tamburo, La cetera dilettevole, col saltero.
{81:3} Sonate colla tromba alle calendi, Nella nuova luna, al giorno della nostra festa.
{81:4} Perciocchè questo è uno statuto dato ad Israele, Una legge dell'Iddio di Giacobbe.
{81:5} Egli lo costituì per una testimonianza in Giuseppe, Dopo ch'egli fu uscito fuori contro al paese di Egitto; Allora che io udii un linguaggio che io non intendeva.
{81:6} Io ho ritratte, dice Iddio, le sue spalle da' pesi; Le sue mani si son dipartite dalle corbe.
{81:7} O popol mio, tu gridasti essendo in distretta, ed io te ne trassi fuori; Io ti risposi, stando nel nascondimento del tuono; Io ti provai alle acque di Meriba. (Sela.)
{81:8} Io ti dissi: Ascolta, popol mio, ed io ti farò le mie protestazioni; O Israele, attendessi tu pure a me!
{81:9} Non siavi fra te alcun dio strano, E non adorare alcun dio forestiere.
{81:10} Io sono il Signore Iddio tuo, che ti ho tratto fuor del paese di Egitto; Allarga pur la tua bocca, ed io l'empierò.
{81:11} Ma il mio popolo non ha atteso alla mia voce; Ed Israele non mi ha acconsentito.
{81:12} Onde io li ho abbandonati alla durezza del cuor loro; Acciocchè camminino secondo i lor consigli.
{81:13} Oh! avesse pure ubbidito il mio popolo, E fosse Israele camminato nelle mie vie!
{81:14} Io avrei in uno stante abbattuti i lor nemici, Ed avrei rivolta la mia mano contro a' loro avversari.
{81:15} Quelli che odiano il Signore si sarebbero infinti inverso loro; E il tempo loro sarebbe durato in perpetuo.
{81:16} E Iddio li avrebbe cibati di grascia di frumento; E dalla roccia, dice egli, io ti avrei satollato di miele.
{i82:1} SALMO LXXXII I giudici osservino la giustizia
{82:1} IDDIO è presente nella raunanza di Dio; Egli giudica nel mezzo degl'iddii.
{82:2} Infino a quando giudicherete voi ingiustamente, Ed avrete riguardo alla qualità delle persone degli empi? (Sela.)
{82:3} Fate ragione al misero ed all'orfano; Fate diritto all'afflitto ed al povero.
{82:4} Liberate il misero ed il bisognoso; Riscotete lo dalla mano degli empi.
{82:5} Essi non hanno alcun conoscimento, nè senno; Camminano in tenebre; Tutti i fondamenti della terra sono smossi.
{82:6} Io ho detto: Voi siete dii; E tutti siete figliuoli dell'Altissimo.
{82:7} Tuttavolta voi morrete come un altro uomo, E caderete come qualunque altro de' principi.
{82:8} Levati, o Dio, giudica la terra; Perciocchè tu devi essere il possessore di tutte le genti.
{i83:1} SALMO LXXXIII Le genti congiurate contro ad Israele. Preghiera a Dio perchè liberi il suo popolo
{83:1} O DIO, non istartene cheto; Non tacere, e non riposarti, o Dio.
{83:2} Perciocchè ecco, i tuoi nemici romoreggiano; E quelli che ti odiano alzano il capo.
{83:3} Hanno preso un cauto consiglio contro al tuo popolo, E si son consigliati contro a quelli che son nascosti appo te.
{83:4} Hanno detto: Venite, e distruggiamoli, Sì che non sieno più nazione, E che il nome d'Israele non sia più ricordato.
{83:5} Perciocchè si son di pari consentimento consigliati insieme, Ed han fatta lega contro a te.
{83:6} Le tende di Edom, e gl'Ismaeliti; I Moabiti, e gli Hagareni;
{83:7} I Ghebaliti, gli Ammoniti, e gli Amalechiti; I Filistei, insieme con gli abitanti di Tiro;
{83:8} Gli Assiri eziandio si son congiunti con loro; Sono stati il braccio de' figliuoli di Lot. (Sela.)
{83:9} Fa' loro come tu facesti a Madian; Come a Sisera, come a Iabin, al torrente di Chison;
{83:10} I quali furono sconfitti in Endor, E furono per letame alla terra.
{83:11} Fa' che i lor principi sieno come Oreb e Zeeb; E tutti i lor signori come Zeba, e Salmunna;
{83:12} Perciocchè hanno detto: Conquistiamoci gli abitacoli di Dio.
{83:13} Dio mio, falli essere come una palla; Come della stoppia al vento.
{83:14} Come il fuoco brucia un bosco, E come la fiamma divampa i monti.
{83:15} Così perseguitali colla tua tempesta, E conturbali col tuo turbo.
{83:16} Empi le lor facce di vituperio; E fa' che cerchino il tuo Nome, o Signore.
{83:17} Sieno svergognati, e conturbati in perpetuo; E sieno confusi, e periscano;
{83:18} E conoscano che tu, il cui Nome è il Signore, Sei il solo Altissimo sopra tutta la terra.
{i84:1} SALMO LXXXIV Felice chi abita nel Santuario di Dio
{84:1} OH quanto sono amabili i tuoi tabernacoli, O Signor degli eserciti!
{84:2} L'anima mia brama i cortili del Signore, e vien meno; Il mio cuore e la mia carne sclamano all'Iddio vivente.
{84:3} Anche la passera si trova stanza, E la rondinella nido, ove posino i lor figli Presso a' tuoi altari, o Signor degli eserciti, Re mio, e Dio mio.
{84:4} Beati coloro che abitano nella tua Casa, E ti lodano del continuo. (Sela.)
{84:5} Beato l'uomo che ha forza in te; E coloro che hanno le tue vie nel cuore;
{84:6} I quali, passando per la valle de' gelsi, La riducono in fonti, Ed anche in pozze che la pioggia empie.
{84:7} Camminano di valore in valore. Finchè compariscano davanti a Dio in Sion.
{84:8} O Signore Iddio degli eserciti, ascolta la mia orazione; Porgi l'orecchio, o Dio di Giacobbe. (Sela.)
{84:9} O Dio, scudo nostro, vedi, E riguarda la faccia del tuo unto.
{84:10} Perciocchè un giorno ne' tuoi cortili val meglio che mille altrove; Io eleggerei anzi di essere alla soglia della Casa del mio Dio, Che di abitare ne' tabernacoli di empietà.
{84:11} Perciocchè il Signore Iddio è sole e scudo; Il Signore darà grazia e gloria; Egli non divieterà il bene a quelli che camminano in integrità.
{84:12} O Signor degli eserciti, Beato l'uomo che si confida in te.
{i85:1} SALMO LXXXV Fondandosi sulle passate liberazioni, il popolo di Dio domanda di venir liberato dalle afflizioni presenti
{85:1} O SIGNORE, tu sei stato propizio alla tua terra; Tu hai ritratto Giacobbe di cattività.
{85:2} Tu hai rimessa al tuo popolo la sua iniquità, Tu hai coperti tutti i lor peccati. (Sela.)
{85:3} Tu hai acquetato tutto il tuo cruccio; Tu ti sei stolto dall'ardore della tua ira.
{85:4} Ristoraci, o Dio della nostra salute, E fa' cessar la tua indegnazione contro a noi.
{85:5} Sarai tu in perpetuo adirato contro a noi? Farai tu durar l'ira tua per ogni età?
{85:6} Non tornerai tu a darci la vita, Acciocchè il tuo popolo si rallegri in te?
{85:7} O Signore, mostraci la tua benignità, E dacci la tua salute.
{85:8} Io ascolterò ciò che dirà il Signore Iddio; Certo egli parlerà di pace al suo popolo ed a' suoi santi; E farà ch'essi non ritorneranno più a follia.
{85:9} Certo, la sua salute è vicina a quelli che lo temono; La gloria abiterà nel nostro paese.
{85:10} Benignità e verità s'incontreranno insieme; Giustizia e pace si baceranno.
{85:11} Verità germoglierà dalla terra; E giustizia riguarderà dal cielo.
{85:12} Il Signore eziandio darà il bene; E la nostra terra produrrà il suo frutto.
{85:13} Egli farà camminar davanti a sè la giustizia, E la metterà nella via de' suoi passi.
{i86:1} SALMO LXXXVI Davide implora con ardore il soccorso di Dio
{86:1} O SIGNORE, inchina l'orecchio tuo, e rispondimi; Perciocchè io sono afflitto e misero.
{86:2} Guarda l'anima mia; perciocchè io mi studio a pietà; O tu, Dio mio, salva il tuo servitore che si confida in te.
{86:3} O Signore, abbi pietà di me; Perciocchè io grido a te tuttodì.
{86:4} Rallegra l'anima del tuo servitore; Perciocchè io levo l'anima mia a te, o Signore.
{86:5} Perciocchè tu, Signore, sei buono e perdonatore; E di gran benignità inverso tutti quelli che t'invocano.
{86:6} O Signore, porgi gli orecchi alla mia orazione; E attendi al grido delle mie supplicazioni.
{86:7} Io t'invoco nel giorno della mia distretta; Perciocchè tu mi risponderai.
{86:8} Non vi è niuno pari a te fra gl'iddii, o Signore; E non vi sono alcune opere pari alle tue.
{86:9} Tutte le genti le quali tu hai fatte, verranno, E adoreranno nel tuo cospetto, o Signore; E glorificheranno il tuo Nome.
{86:10} Perciocchè tu sei grande, e facitore di maraviglie; Tu solo sei Dio.
{86:11} O Signore, insegnami la tua via, E fa' che io cammini nella tua verità; Unisci il mio cuore al timor del tuo nome.
{86:12} Io ti celebrerò, o Signore Iddio mio, con tutto il mio cuore; E glorificherò il tuo Nome in perpetuo.
{86:13} Perciocchè la tua benignità è grande sopra me; E tu hai riscossa l'anima mia dal fondo del sepolcro.
{86:14} O Dio, uomini superbi si son levati contro a me; Ed una raunanza di violenti, I quali non ti pongono davanti agli occhi loro, Cercano l'anima mia.
{86:15} Ma tu, Signore, sei l'Iddio misericordioso e pietoso, Lento all'ira, e di gran benignità e verità.
{86:16} Volgi la tua faccia verso me, ed abbi pietà di me; Da' la tua forza al tuo servitore, E salva il figliuolo della tua servente.
{86:17} Opera inverso me qualche miracolo in bene, Sì che quelli che mi odiano lo veggano, e sieno confusi; Perciocchè tu, Signore, mi avrai aiutato, e mi avrai consolato.
{i87:1} SALMO LXXXVII Dio prende il suo diletto in Sion ed ivi riunirà tutti i popoli
{87:1} LA fondazione del Signore è ne' monti santi.
{87:2} Il Signore ama le porte di Sion, Sopra tutte le stanze di Giacobbe.
{87:3} O Città di Dio, Cose gloriose son dette di te. (Sela.)
{87:4} Io mentoverò, dice al Signore, Rahab, e Babilonia, Fra quelli che mi conoscono; Ecco, i Filistei ed i Tiri insieme con gli Etiopi, De' quali si dirà: Costui è nato quivi.
{87:5} E si dirà di Sion: Questi e quegli è nato in essa; E l'Altissimo stesso la stabilirà.
{87:6} Il Signore, rassegnando i popoli, annovererà coloro, Dicendo: Un tale è nato quivi. (Sela.)
{87:7} E cantori, e suonatori, E tutte le mie fonti, saranno in te.
{i88:1} SALMO LXXXVIII Il Salmista si lamenta dei suoi grandi mali e supplica Iddio di liberarnelo
{88:1} O SIGNORE Iddio della mia salute, Io grido di giorno e di notte, nel tuo cospetto.
{88:2} Venga la mia orazione in tua presenza; Inchina il tuo orecchio al mio grido.
{88:3} Perciocchè l'anima mia è sazia di mali; E la mia vita è giunta infino al sepolcro.
{88:4} Io son reputato del numero di quelli che scendono nella fossa; Io son simile ad un uomo che non ha più forza alcuna.
{88:5} Io sono spacciato fra i morti, Come gli uccisi che giacciono nella sepoltura, De' quali tu non ti ricordi più; E che son ricisi dalla tua mano.
{88:6} Tu mi hai posto in una fossa bassissima, In tenebre, in luoghi profondi.
{88:7} L'ira tua si è posata sopra me, E tu mi hai abbattuto con tutti i tuoi flutti. (Sela.)
{88:8} Tu hai allontanati da me i miei conoscenti, Tu mi hai renduto loro grandemente abbominevole; Io son serrato, e non posso uscire.
{88:9} L'occhio mio è doglioso d'afflizione; O Signore, io grido a te tuttodì, Io spiego a te le palme delle mie mani.
{88:10} Opererai tu alcuna maraviglia inverso i morti? I trapassati risorgeranno essi, per celebrarti? (Sela.)
{88:11} La tua benignità si narrerà ella nel sepolcro? E la tua verità nel luogo del la perdizione?
{88:12} Le tue maraviglie si conosceranno esse nelle tenebre? E la tua giustizia nella terra dell'obblio?
{88:13} Ora quant'è a me, o Signore, io grido a te; E la mia orazione ti si fa incontro la mattina.
{88:14} Perchè scacci, o Signore, l'anima mia? Perchè nascondi il tuo volto da me?
{88:15} Io son povero, e vengo meno fin dalla mia giovanezza; Io porto i tuoi spaventi, e ne sto in forse.
{88:16} Le tue ire mi son passate addosso; I tuoi terrori mi hanno deserto;
{88:17} Mi han circondato come acque tuttodì; Tutti quanti mi hanno intorniato.
{88:18} Tu hai allontanati da me amici e compagni; I miei conoscenti son nascosti nelle tenebre.
{i89:1} SALMO LXXXIX Il patto di Dio con Davide ricordato, affinchè Dio liberi il suo popolo dai mali presenti
{89:1} IO canterò in perpetuo le benignità del Signore; Io renderò colla mia bocca nota la tua verità per ogni età.
{89:2} Perciocchè io ho detto: La tua benignità sarà stabile in eterno; Tu hai fermata la tua verità ne' cieli.
{89:3} Io ho fatto, dice il Signore, patto col mio eletto; Io ho giurato a Davide, mio servitore, dicendo:
{89:4} Io fonderò la tua progenie in eterno, Ed edificherò il tuo trono per ogni età. (Sela.)
{89:5} I cieli parimente celebreranno le tue maraviglie, o Signore; La tua verità eziandio sarà celebrata nella raunanza de' santi.
{89:6} Perciocchè, chi è nel cielo che pareggi il Signore; E che possa essere assomigliato al Signore, fra i figliuoli de' possenti?
{89:7} Iddio è grandemente spaventevole nel consiglio de' santi, E tremendo sopra tutti quelli che sono d'intorno a lui.
{89:8} O Signore Iddio degli eserciti, chi è potente Signore come sei tu? Tu hai, oltre a ciò, intorno a te la tua verità.
{89:9} Tu signoreggi sopra l'alterezza del mare; Quando le sue onde s'innalzano, tu l'acqueti.
{89:10} Tu hai fiaccato Rahab, a guisa d'uomo ferito a morte; Tu hai, col tuo possente braccio, dispersi i tuoi nemici.
{89:11} I cieli son tuoi, tua eziandio è la terra; Tu hai fondato il mondo, e tutto ciò ch'è in esso.
{89:12} Tu hai creato il Settentrione ed il Mezzodì; Tabor ed Hermon trionfano nel tuo Nome.
{89:13} Tu hai un braccio forte; La tua mano è potente, la tua destra è esaltata.
{89:14} Giustizia e giudicio son la ferma base del tuo trono; Benignità e verità vanno davanti alla tua faccia.
{89:15} Beato il popolo che sa che cosa è il giubilare; O Signore, essi cammineranno alla chiarezza della tua faccia;
{89:16} Festeggeranno tuttodì nel tuo nome, E si esalteranno nella tua giustizia.
{89:17} Perchè tu sei la gloria della lor forza; E il nostro corno è alzato per lo tuo favore.
{89:18} Perciocchè lo scudo nostro è del Signore; E il Re nostro è del Santo d'Israele.
{89:19} Tu parlasti già in visione intorno al tuo Santo, E dicesti: Io ho posto l'aiuto intorno al possente; Io ho innalzato l'eletto d'infra il popolo.
{89:20} Io ho trovato Davide, mio servitore; E l'ho unto coll'olio mio santo;
{89:21} Col quale la mia mano sarà ferma; Il mio braccio eziandio lo fortificherà.
{89:22} Il nemico non l'oppresserà; Ed il perverso non l'affliggerà.
{89:23} Anzi io fiaccherò i suoi nemici, cacciandoli d'innanzi a lui; E sconfiggerò quelli che l'odieranno.
{89:24} E la mia verità, e la mia benignità, saranno con lui; Ed il suo corno sarà alzato nel mio nome;
{89:25} E metterò la sua mano sopra il mare, E la sua destra sopra i fiumi.
{89:26} Egli m'invocherà, dicendo: Tu sei mio Padre, Il mio Dio, e la Rocca della mia salute.
{89:27} Io altresì lo costituirò il primogenito, Il più eccelso dei re della terra.
{89:28} Io gli osserverò la mia benignità in perpetuo, Ed il mio patto sarà leale inverso lui.
{89:29} E renderò la sua progenie eterna, Ed il suo trono simile a' giorni del cielo.
{89:30} Se i suoi figliuoli abbandonano la mia Legge, E non camminano ne' miei ordinamenti;
{89:31} Se violano i miei statuti, E non osservano i miei comandamenti;
{89:32} Io visiterò il lor misfatto con verga, E la loro iniquità con battiture;
{89:33} Ma non annullerò la mia benignità inverso lui, E non mentirò contro alla mia verità.
{89:34} Io non violerò il mio patto, E non muterò quello che è uscito dalle mie labbra.
{89:35} Io ho giurato una volta per la mia santità: Se io mento a Davide;
{89:36} Che la sua progenie sarà in eterno, E che il suo trono sarà come il sole nel mio cospetto;
{89:37} Che sarà stabile in perpetuo, come la luna; E di ciò vi è il testimonio fedele nel cielo. (Sela.)
{89:38} E pur tu l 'hai cacciato lungi da te, e l 'hai disdegnato; Tu ti sei gravemente adirato contro al tuo unto.
{89:39} Tu hai annullato il patto fatto col tuo servitore; Tu hai contaminata la sua benda reale, gettendola per terra.
{89:40} Tu hai rotte tutte le sue chiusure; Tu hai messe in ruina le sue fortezze.
{89:41} Tutti i passanti l'hanno predato; Egli è stato in vituperio a' suoi vicini.
{89:42} Tu hai alzata la destra de' suoi avversari; Tu hai rallegrati tutti i suoi nemici.
{89:43} Tu hai eziandio rintuzzato il taglio della sua spada, E non l'hai fatto star fermo in piè nella battaglia.
{89:44} Tu l'hai spogliato del suo splendore, Ed hai traboccato in terra il suo trono.
{89:45} Tu hai scorciati i giorni della sua giovanezza; Tu l'hai coperto di vergogna. (Sela.)
{89:46} Infino a quando, o Signore, ti nasconderai tu? Ed arderà l'ira tua come un fuoco, in perpetuo?
{89:47} Ricordati quanto poco tempo io ho da vivere nel mondo; Perchè avresti tu creati in vano tutti i figliuoli degli uomini?
{89:48} Chi è l'uomo che viva, senza veder mai la morte? Che scampi la sua vita di man del sepolcro? (Sela.)
{89:49} Ove sono, o Signore, le tue benignità antiche, Le quali tu giurasti a Davide per la tua verita?
{89:50} Ricordati, o Signore, del vituperio fatto a' tuoi servitori, Di quello che io porto in seno; Del vituperio fattoci da tutti i grandi popoli.
{89:51} Conciossiachè i tuoi nemici abbiano vituperate, o Signore, Abbiano vituperate le vestigie del tuo unto.
{89:52} Benedetto sia il Signore in eterno. Amen, Amen.
{i90:1} SALMO XC Fralezza dell'uomo. Provvidenza di Dio
{90:1} O SIGNORE, tu ci sei stato un abitacolo In ogni età.
{90:2} Avanti che i monti fosser nati, E che tu avessi formata la terra ed il mondo; Anzi ab eterno in eterno tu sei Dio.
{90:3} Tu fai ritornar l'uomo in polvere, E dici: Ritornate, o figliuoli degli uomini.
{90:4} Perciocchè mille anni sono appo te Come il giorno d'ieri, quando è passato; O come una vegghia nella notte.
{90:5} Tu porti via gli uomini, come per una piena d'acque; Essi non sono altro che un sogno; Son come l'erba che si rinnovella la mattina.
{90:6} La mattina ella fiorisce e si rinnovella; E la sera è segata e si secca.
{90:7} Perciocchè noi veniam meno per la tua ira; E siam conturbati per lo tuo cruccio.
{90:8} Tu metti davanti a te le nostre iniquità, E i nostri peccati occulti alla luce della tua faccia.
{90:9} Conciossiachè tutti i nostri giorni dichinino per la tua ira; Noi abbiam forniti gli anni nostri così presto come una parola.
{90:10} I giorni de' nostri anni, in alcuni non sono che settant'anni; E in altri, se ve ne sono di maggiori forze, che ottant'anni; Ed anche il fiore di quelli non è altro che travaglio e vanità; Perciocchè di subito è riciso, e noi ce ne voliam via.
{90:11} Chi conosce la forza della tua ira, E la tua indegnazione, secondo che devi esser temuto?
{90:12} Insegna ci adunque a contare i nostri dì; Acciocchè acquistiamo un cuor savio.
{90:13} Rivolgiti, Signore; infino a quando? E sii rappacificato inverso i tuoi servitori.
{90:14} Saziaci ogni mattina della tua benignità; Acciocchè giubiliamo, e ci rallegriamo tutti i dì nostri.
{90:15} Rallegraci, al par de' giorni che tu ci hai affliti; Degli anni che abbiamo sentito il male.
{90:16} Apparisca l'opera tua verso i tuoi servitori, E la tua gloria verso i lor figliuoli.
{90:17} E sia il piacevole sguardo del Signore Iddio nostro sopra noi; E addirizza, o Signore, sopra noi l'opera delle nostre mani.
{i91:1} SALMO XCI Sicurezza di chi si rifugia in Dio
{91:1} CHI dimora nel nascondimento dell'Altissimo, Alberga all'ombra dell'Onnipotente.
{91:2} Io dirò al Signore: Tu sei il mio ricetto e la mia fortezza; Mio Dio, in cui mi confido.
{91:3} Certo egli ti riscoterà dal laccio dell'uccellatore, Dalla pestilenza mortifera.
{91:4} Egli ti farà riparo colle sue penne, E tu ti ridurrai in salvo sotto alle sue ale; La sua verità ti sarà scudo e targa.
{91:5} Tu non temerai di spavento notturno, Nè di saetta volante di giorno;
{91:6} Nè di pestilenza che vada attorno nelle tenebre; Nè di sterminio che distrugga in pien mezzodì.
{91:7} Mille te ne caderanno al lato manco, E diecimila al destro; E pur quello non ti aggiungerà.
{91:8} Sol riguarderai con gli occhi, E vedrai la retribuzione degli empi,
{91:9} Perciocchè, o Signore, tu sei il mio ricetto; Tu hai costituito l'Altissimo per tuo abitacolo.
{91:10} Male alcuno non ti avverrà, E piaga alcuna non si accosterà al tuo tabernacolo.
{91:11} Perciocchè egli comanderà a' suoi Angeli intorno a te, Che ti guardino in tutte le tue vie.
{91:12} Essi ti leveranno in palma di mano, Che talora il tuo piè non s'intoppi in alcuna pietra.
{91:13} Tu camminerai sopra il leone, e sopra l'aspido; Tu calcherai il leoncello e il dragone.
{91:14} Perciocchè egli ha posta in me tutta la sua affezione, dice il Signore, io lo libererò; E lo leverò ad alto, perchè egli conosce il mio Nome.
{91:15} Egli m'invocherà, e io gli risponderò; Io sarò con lui quando sarà in distretta; Io lo riscoterò e lo glorificherò.
{91:16} Io lo sazierò di lunga vita, E gli farò veder la mia salute.
{i92:1} SALMO XCII Il Signore lodato per le sue opere, per la sua giustizia e per la sua grazia
{92:1} EGLI è una bella cosa di celebrare il Signore, E di salmeggiare al tuo Nome, o Altissimo;
{92:2} Di predicare per ogni mattina la tua benignità, E la tua verità tutte le notti;
{92:3} In sul decacordo, e in sul saltero; Con canto di voce, giunto alla cetera.
{92:4} Perciocchè, o Signore, tu mi hai rallegrato colle tue opere; Io giubilo ne' fatti delle tue mani.
{92:5} Quanto son grandi, o Signore, le tue opere! I tuoi pensamenti son grandemente profondi.
{92:6} L'uomo stolto non conosce, E il pazzo non intende questo:
{92:7} Che gli empi germogliano come l'erba, E che tutti gli operatori d'iniquità fioriscono, Per perire in eterno.
{92:8} Ma tu, o Signore, Sei l'Eccelso in eterno.
{92:9} Perciocchè, ecco, i tuoi nemici, o Signore; Perciocchè, ecco, i tuoi nemici periranno; E tutti gli operatori d'iniquità saranno dissipati.
{92:10} Ma tu alzerai il mio corno, come quello di un liocorno; Io sarò unto d'olio verdeggiante.
{92:11} E l'occhio mio riguarderà i miei nemici; E le mie orecchie udiranno ciò che io desidero de' maligni Che si levano contro a me.
{92:12} Il giusto fiorirà come la palma, Crescerà come il cedro nel Libano.
{92:13} Quelli che saran piantati nella Casa del Signore Fioriranno ne' cortili del nostro Dio.
{92:14} Nell'estrema vecchiezza ancor frutteranno, E saranno prosperi e verdeggianti;
{92:15} Per predicare che il Signore, la mia Rocca, è diritto; E che non vi è alcuna iniquità in lui.
{i93:1} SALMO XCIII Potenza e maestà del regno di Dio
{93:1} IL Signore regna; egli è vestito di maestà; Il Signore è vestito e cinto di forza; Il mondo eziandio è stabilito, e non sarà giammai smosso.
{93:2} Il tuo trono è fermo da tutta eternità; Tu sei ab eterno.
{93:3} I fiumi hanno alzato, o Signore, I fiumi hanno alzato il lor suono; I fiumi hanno alzate le loro onde;
{93:4} Ma il Signore, che è disopra, È più potente che il suono delle grandi acque, Che le possenti onde del mare.
{93:5} Le tue testimonianze son sommamente veraci, o Signore; La santità è bella nella tua Casa in perpetuo.
{i94:1} SALMO XCIV Appello alla giustizia di Dio contro i malvagi
{94:1} O SIGNORE Iddio delle vendette; O Dio delle vendette, apparisci in gloria.
{94:2} Innalzati, o Giudice della terra; Rendi la retribuzione ai superbi.
{94:3} Infino a quando, o Signore, Infino a quando trionferanno gli empi?
{94:4} Infino a quando sgorgheranno parole dure? Infino a quando si vanteranno tutti gli operatori d'iniquità?
{94:5} Signore, essi tritano il tuo popolo, Ed affliggono la tua eredità;
{94:6} Uccidono la vedova e il forestiere, Ed ammazzano gli orfani;
{94:7} E dicono: Il Signore non ne vede, E l'Iddio di Giacobbe non ne intende nulla.
{94:8} O voi i più stolti del popolo, intendete; E voi pazzi, quando sarete savi?
{94:9} Colui che ha piantata l'orecchia non udirebbe egli? Colui che ha formato l'occhio non riguarderebbe egli?
{94:10} Colui che gastiga le genti, Che insegna il conoscimento agli uomini, non correggerebbe egli?
{94:11} Il Signore conosce i pensieri degli uomini, E sa che son vanità.
{94:12} Beato l'uomo il qual tu correggi, Signore, Ed ammaestri per la tua Legge;
{94:13} Per dargli riposo, liberandolo da' giorni dell'avversità, Mentre è cavata la fossa all'empio.
{94:14} Perciocchè il Signore non lascerà il suo popolo, E non abbandonerà la sua eredità.
{94:15} Perciocchè il giudicio ritornerà a giustizia, E dietro a lui saranno tutti quelli che son diritti di cuore.
{94:16} Chi si leverà per me contro a' maligni? Chi si presenterà per me contro agli operatori d'iniquità?
{94:17} Se il Signore non fosse stato mio aiuto, Per poco l'anima mia sarebbe stata stanziata nel silenzio.
{94:18} Quando io ho detto: Il mio piè vacilla; La tua benignità, o Signore, mi ha sostenuto.
{94:19} Quando io sono stato in gran pensieri dentro di me, Le tue consolazioni han rallegrata l'anima mia.
{94:20} Il seggio delle malizie che forma iniquità in luogo di statuti, Potrebbe egli esserti congiunto?
{94:21} Essi corrono a schiere contro all'anima del giusto, E condannano il sangue innocente.
{94:22} Ma il Signore mi è in vece d'alto ricetto; E l'Iddio mio in vece di rocca di confidanza.
{94:23} Ed egli farà lor tornare addosso la loro iniquità, E li distruggerà per la lor propria malizia; Il Signore Iddio nostro li distruggerà.
{i95:1} SALMO XCV Invito a lodare il Signore e ad ascoltare la sua voce
{95:1} VENITE, cantiamo lietamente al Signore; Giubiliamo alla Rocca della nostra salute.
{95:2} Andiamogli incontro con lodi, Giubiliamogli con salmi.
{95:3} Perciocchè il Signore è Dio grande, E Re grande sopra tutti gl'iddii.
{95:4} Perciocchè egli tiene in mano le profondità della terra; E le altezze de' monti sono sue.
{95:5} Ed a lui appartiene il mare, perchè egli l'ha fatto; E l'asciutto, perchè le sue mani l 'hanno formato.
{95:6} Venite, adoriamo, ed inchiniamoci; Inginocchiamoci davanti al Signore che ci ha fatti.
{95:7} Perciocchè egli è il nostro Dio; E noi siamo il popolo del suo pasco, E la greggia della sua condotta.
{95:8} Oggi, se udite la sua voce, Non indurate il vostro cuore, come in Meriba; Come al giorno di Massa, nel deserto;
{95:9} Ove i padri vostri mi tentarono, Mi provarono, ed anche videro le mie opere.
{95:10} Lo spazio di quarant'anni quella generazione mi fu di noia; Onde io dissi: Costoro sono un popolo sviato di cuore, E non conoscono le mie vie.
{95:11} Perciò giurai nell'ira mia: Se entrano giammai nel mio riposo.
{i96:1} SALMO XCVI Tutta la terra lodi e tema il Signore
{96:1} CANTATE al Signore un nuovo cantico; Cantate, o abitanti di tutta la terra, al Signore.
{96:2} Cantate al Signore, benedite il suo Nome; Predicate di giorno in giorno la sua salute.
{96:3} Raccontate fra le genti la sua gloria, E le sue maraviglie fra tutti i popoli.
{96:4} Perciocchè il Signore è grande, e degno di sovrana lode; Egli è tremendo sopra tutti gl'iddii.
{96:5} Perciocchè tutti gl'iddii de' popoli sono idoli; Ma il Signore ha fatti i cieli.
{96:6} Maestà e magnificenza sono davanti a lui; Forza e gloria sono nel suo santuario.
{96:7} Date al Signore, o generazioni de' popoli, Date al Signore gloria e forza.
{96:8} Date al Signore la gloria dovuta al suo Nome; Portategli offerte, e venite ne' suoi cortili.
{96:9} Adorate il Signore nel magnifico santuario; Tremate, o abitanti di tutta la terra, per la sua presenza.
{96:10} Dite fra le genti: Il Signore regna; Il mondo sarà pure stabilito, e non sarà più smosso; Egli giudicherà i popoli in dirittura.
{96:11} Rallegrinsi i cieli, e gioisca la terra; Risuoni il mare, e quello ch'è in esso.
{96:12} Festeggi la campagna, e tutto quello ch'è in essa. Allora tutti gli alberi delle selve daranno voci d'allegrezza,
{96:13} Nel cospetto del Signore; perciocchè egli viene, Egli viene per giudicar la terra; Egli giudicherà il mondo in giustizia, Ed i popoli nella sua verità.
{i97:1} SALMO XCVII Maestà del regno di Dio; gastigo degli empi; esortazione alla pietà ed alla gioia
{97:1} IL Signore regna: gioisca la terra; Rallegrinsi le grandi isole.
{97:2} Nuvola e caligine sono d'intorno a lui; Giustizia e giudicio sono il fermo sostegno del suo trono.
{97:3} Fuoco va davanti a lui, E divampa i suoi nemici d'ogn'intorno.
{97:4} I suoi folgori alluminano il mondo; La terra l 'ha veduto, ed ha tremato.
{97:5} I monti si struggono come cera per la presenza del Signore, Per la presenza del Signor di tutta la terra.
{97:6} I cieli predicano la sua giustizia, E tutti i popoli veggono la sua gloria.
{97:7} Tutti quelli che servono alle sculture, Che si gloriano negl'idoli, sien confusi, adoratelo, dii tutti.
{97:8} Sion l 'ha udito, e se n'è rallegrata; E le figliuole di Giuda hanno festeggiato Per li tuoi giudicii, o Signore.
{97:9} Perciocchè tu sei il Signore, l'Eccelso sopra tutta la terra; Tu sei grandemente innalzato sopra tutti gl'iddii.
{97:10} Voi che amate il Signore, odiate il male; Egli guarda le anime de' suoi santi; E le riscuote di man degli empi.
{97:11} La luce è seminata al giusto; E l'allegrezza a quelli che son diritti di cuore.
{97:12} Rallegratevi, o giusti, nel Signore; E celebrate la memoria della sua santità.
{i98:1} SALMO XCVIII Dio lodato per la proclamazione della salute
{98:1} CANTATE al Signore un nuovo cantico; Perciocchè egli ha fatte maraviglie; La sua destra e il braccio della sua santità gli hanno acquistata salute.
{98:2} Il Signore ha fatta conoscer la sua salute; Egli ha manifestata la sua giustizia nel cospetto delle genti.
{98:3} Egli si è ricordato della sua benignità, e della sua verità, Verso la casa d'Israele; Tutte le estremità della terra hanno veduta la salute del nostro Dio.
{98:4} O abitanti di tutta la terra, Giubilate al Signore; Risonate, cantate, e salmeggiate.
{98:5} Salmeggiate al Signore colla cetera. Colla cetera giunta alla voce di canto.
{98:6} Date voci d'allegrezza con trombe, e suon di corno, Nel cospetto del Re, del Signore.
{98:7} Rimbombi il mare, e ciò che è in esso; Il mondo, e i suoi abitanti.
{98:8} Battansi i fiumi a palme; Cantino d'allegrezza tutti i monti.
{98:9} Nel cospetto del Signore; perciocchè egli viene per giudicar la terra; Egli giudicherà il mondo in giustizia, E i popoli in dirittura.
{i99:1} SALMO XCIX Grandezza del regno di Dio
{99:1} IL Signore regna: temino i popoli; Colui che siede sopra i Cherubini regna: la terra tremi.
{99:2} Il Signore è grande in Sion, Ed eccelso sopra tutti i popoli.
{99:3} Essi celebreranno, o Signore, il tuo Nome grande e tremendo. Esso è santo.
{99:4} E la forza del Re ama il giudicio; Tu hai stabilita la dirittura; Tu hai fatto giudicio, e giustizia in Giacobbe.
{99:5} Esaltate il Signore Iddio nostro, E adorate davanti allo scannello de' suoi piedi. Egli è santo.
{99:6} Mosè ed Aaronne furono fra i suoi sacerdoti; E Samuele fra quelli che invocarono il suo Nome. Essi invocarono il Signore, ed egli rispose loro.
{99:7} Egli parlò loro dalla colonna della nuvola; Essi altresì osservarono le sue testimonianze, E gli statuti ch 'egli diede loro.
{99:8} O Signore Iddio nostro, tu li esaudisti; Tu fosti loro un Dio perdonatore; Ma altresì vendicator de' lor fatti.
{99:9} Esaltate il Signore Iddio nostro, E adorate nel monte della sua santità; Perciocchè il Signore Iddio nostro è santo.
{i100:1} SALMO C Dio lodato da tutte le sue creature
{100:1} VOI tutti gli abitanti del la terra, Giubilate al Signore.
{100:2} Servite al Signore con allegrezza; Venite nel suo cospetto con canto.
{100:3} Riconoscete che il Signore è Iddio; Egli è quel che ci ha fatti, e non noi stessi; Noi suo popolo, e greggia del suo pasco.
{100:4} Entrate nelle sue porte con ringraziamento, E ne' suoi cortili con lode; Celebratelo, benedite il suo Nome.
{100:5} Perciocchè il Signore è buono; la sua benignità dura in eterno, E la sua verità per ogni età.
{i101:1} SALMO CI Davide promette a Dio di camminare in integrità e di opporsi ai malvagi
{101:1} IO canterò un cantico di benignità e di giudicio; Io te lo salmeggerò, o Signore.
{101:2} Io comporrò una maestrevol canzone intorno alla via intiera. Quando verrai a me? Io camminerò nell'integrità del mio cuore Dentro alla mia casa.
{101:3} Io non mi proporrò davanti agli occhi cosa alcuna scellerata; Io odio i fatti degli sviati; Niuno di essi mi starà appresso.
{101:4} Il cuor perverso si dipartirà da me; Io non conoscerò il malvagio.
{101:5} Io sterminerò chi sparlerà in segreto contro al suo prossimo; Io non comporterò l'uomo con gli occhi altieri, E col cuor gonfio.
{101:6} Io avrò l'occhio sugli uomini leali della terra A ciò che dimorino meco; Chi cammina per la via intiera mi servirà.
{101:7} Chi usa frode nelle sue opere non abiterà dentro alla mia casa; Chi parla menzogne non sarà stabilito davanti agli occhi miei.
{101:8} Ogni mattina io distruggerò tutti gli empi del paese; Per isterminar dalla Città del Signore Tutti gli operatori d'iniquità.
{i102:1} SALMO CII Nella sua estrema afflizione, il Salmista ricorre a Dio affinchè ristabilisca il suo popolo, e riconduca la terra sotto alla sua ubbidienza
{102:1} SIGNORE, ascolta la mia orazione, E venga il mio grido infino a te.
{102:2} Non nasconder la tua faccia da me; Nel giorno che io sono in distretta, inchina a me il tuo orecchio; Nel giorno che io grido, affrettati a rispondermi.
{102:3} Perciocchè i miei giorni son venuti meno come fumo, E le mie ossa sono arse come un tizzone.
{102:4} Il mio cuore è stato percosso come erba, Ed è seccato; Perciocchè io ho dimenticato di mangiare il mio pane.
{102:5} Le mie ossa sono attaccate alla mia carne, Per la voce de' miei gemiti.
{102:6} Io son divenuto simile al pellicano del deserto; E son come il gufo delle solitudini.
{102:7} Io vegghio, e sono Come il passero solitario sopra il tetto. I miei nemici mi fanno vituperio tuttodì;
{102:8} Quelli che sono infuriati contro a me fanno delle esecrazioni di me.
{102:9} Perciocchè io ho mangiata la cenere come pane, Ed ho temperata la mia bevanda con lagrime.
{102:10} Per la tua indegnazione, e per lo tuo cruccio; Perciocchè, avendomi levato ad alto, tu mi hai gettato a basso.
{102:11} I miei giorni son come l'ombra che dichina; Ed io son secco come erba.
{102:12} Ma tu, Signore, dimori in eterno E la tua memoria è per ogni età.
{102:13} Tu ti leverai, tu avrai compassione di Sion; Perciocchè egli è tempo di averne pietà; Perciocchè il termine è giunto.
{102:14} Imperocchè i tuoi servitori hanno affezione alle pietre di essa, Ed hanno pietà della sua polvere.
{102:15} E le genti temeranno il Nome del Signore, E tutti i re della terra la tua gloria,
{102:16} Quando il Signore avrà riedificata Sion, Quando egli sarà apparito nella sua gloria,
{102:17} Ed avrà volto lo sguardo all'orazione de' desolati, E non avrà sprezzata la lor preghiera.
{102:18} Ciò sarà scritto all'età a venire; E il popolo che sarà creato loderà il Signore.
{102:19} Perciocchè egli avrà riguardato dall'alto luogo della sua santità; Perciocchè il Signore avrà mirato dal cielo verso la terra;
{102:20} Per udire i gemiti de' prigioni; Per isciogliere quelli ch'erano condannati a morte;
{102:21} Acciocchè si narri in Sion il Nome del Signore, E la sua lode in Gerusalemme.
{102:22} Quando i popoli e i regni saranno raunati insieme, Per servire al Signore.
{102:23} Egli ha tra via abbattute le mie forze; Egli ha scorciati i miei giorni.
{102:24} Io dirò: O Dio mio, non farmi trapassare al mezzo de' miei dì; I tuoi anni durano per ogni età.
{102:25} Tu fondasti già la terra; E i cieli son l'opera delle tue mani;
{102:26} Queste cose periranno, ma tu dimorerai; Ed esse invecchieranno tutte, come un vestimento; Tu le muterai come una vesta, e trapasseranno.
{102:27} Ma tu sei sempre lo stesso, E gli anni tuoi non finiranno giammai.
{102:28} I figliuoli de' tuoi servitori abiteranno, E la progenie loro sarà stabilita nel tuo cospetto.
{i103:1} SALMO CIII Invito a lodare Iddio per tutte le sue grazie
{103:1} BENEDICI, anima mia, il Signore; E tutte le mie interiora benedite il Nome suo santo.
{103:2} Benedici, anima mia, il Signore, E non dimenticare alcuno dei suoi beneficii.
{103:3} Egli è quel che ti perdona tutte le tue iniquità; Che sana tutte le tue infermità;
{103:4} Che riscuote dalla fossa la tua vita; Che ti corona di benignità e di compassioni;
{103:5} Che sazia di beni la tua bocca; Che ti fa ringiovanire come l'aquila.
{103:6} Il Signore fa giustizia E ragione a tutti quelli che sono oppressati.
{103:7} Egli ha fatte assapere a Mosè le sue vie, Ed a' figliuoli d'Israele le sue opere.
{103:8} Il Signore è pietoso e clemente; Lento all'ira, e di gran benignità.
{103:9} Egli non contende in eterno; E non serba l'ira in perpetuo.
{103:10} Egli non ci ha fatto secondo i nostri peccati; E non ci ha reso la retribuzione secondo le nostre iniquità.
{103:11} Perciocchè, quanto sono alti i cieli sopra la terra, Tanto è grande la sua benignità inverso quelli che lo temono.
{103:12} Quant'è lontano il Levante dal Ponente, Tanto ha egli allontanati da noi i nostri misfatti.
{103:13} Come un padre è pietoso inverso i figliuoli, Così è il Signore pietoso inverso quelli che lo temono.
{103:14} Perciocchè egli conosce la nostra natura; Egli si ricorda che noi siamo polvere.
{103:15} I giorni dell'uomo son come l'erba; Egli fiorisce come il fiore del campo.
{103:16} Il quale, se un vento gli passa sopra, non è più; E il suo luogo non lo riconosce più.
{103:17} Ma la benignità del Signore è di secolo in secolo Sopra quelli che lo temono; E la sua giustizia sopra i figliuoli de' figliuoli,
{103:18} Di quelli che osservano il suo patto, E che si ricordano de' suoi comandamenti, per metterli in opera.
{103:19} Il Signore ha stabilito il suo trono ne' cieli; E il suo regno signoreggia per tutto.
{103:20} Benedite il Signore, voi suoi Angeli, Possenti di forza, che fate ciò ch'egli dice, Ubbidendo alla voce della sua parola.
{103:21} Benedite il Signore, voi tutti gli eserciti suoi; Voi suoi ministri, che fate ciò che gli piace.
{103:22} Benedite il Signore, voi tutte l'opere sue, In tutti i luoghi della sua signoria. Anima mia, benedici il Signore.
{i104:1} SALMO CIV La gloria di Dio manifestata nella creazione e nella conservazione di tutte le cose
{104:1} BENEDICI, anima mia, il Signore; O Signore Iddio mio, tu sei sommamente grande; Tu sei vestito di gloria e di magnificenza.
{104:2} Egli si ammanta di luce come di una vesta; Egli tende il cielo come una cortina.
{104:3} Egli fa i palchi delle sue sale nelle acque; Egli pone le nuvole per suo carro: Egli passeggia sopra le ale del vento.
{104:4} Egli fa i venti suoi Angeli, E il fuoco divampante suoi ministri.
{104:5} Egli ha fondata la terra sulle sue basi; Giammai in perpetuo non sarà smossa.
{104:6} Tu l'avevi già coperta dell'abisso, come d'una vesta; Le acque si erano fermate sopra i monti.
{104:7} Esse fuggirono per lo tuo sgridare; Si affrettarono per la voce del tuo tuono;
{104:8} Erano salite sopra i monti; ma discesero nelle valli, Al luogo che tu hai loro costituito.
{104:9} Tu hai loro posto un termine, il qual non trapasseranno; E non torneranno a coprir la terra.
{104:10} Egli è quel che manda le fonti per le valli, Onde esse corrono fra i monti;
{104:11} Abbeverano tutte le bestie della campagna; Gli asini salvatichi spengono la lor sete con esse.
{104:12} Presso a quelle si riparano gli uccelli del cielo; Fanno sentir di mezzo alle frondi le lor voci.
{104:13} Egli adacqua i monti dalle sue stanze sovrane; La terra è saziata del frutto delle sue opere.
{104:14} Egli fa germogliar l'erba per le bestie; E l'erbaggio per lo servigio dell'uomo, Facendo uscire della terra il pane.
{104:15} Egli rallegra il cuor dell'uomo col vino, Egli fa risplender la faccia coll'olio, E sostenta il cuor dell'uomo col pane.
{104:16} Gli alberi del Signore ne son saziati; I cedri del Libano ch'egli ha piantati;
{104:17} Dove gli uccelli si annidano; Gli abeti, che son la stanza della cicogna.
{104:18} Gli alti monti sono per li cavriuoli; Le rocce sono il ricetto de' conigli.
{104:19} Egli ha fatta la luna per le stagioni; Il sole conosce il suo occaso.
{104:20} Tu mandi le tenebre, ed e' si fa notte, Nella quale tutte le fiere delle selve vanno attorno.
{104:21} I leoncelli rugghiano dietro alla preda, E per chiedere a Dio il lor pasto.
{104:22} Ma, tosto ch 'è levato il sole, si raccolgono, E giacciono ne' lor ricetti.
{104:23} Allora l'uomo esce alla sua opera, Ed al suo lavoro, infino alla sera.
{104:24} Quanto grandi sono, o Signore, le tue opere! Tu le hai tutte fatte con sapienza; La terra è piena de' tuoi beni.
{104:25} Ecco, il mar grande ed ampio: Quivi son rettili senza numero, Amimali piccoli e grandi.
{104:26} Quivi nuotano le navi, E il Leviatan che tu hai formato per ischerzare in esso.
{104:27} Tutti gli animali sperano in te, Che tu dii loro il lor cibo al suo tempo.
{104:28} Se tu lo dài loro, lo ricolgono; Se tu apri la tua mano, son saziati di beni.
{104:29} Se tu nascondi la tua faccia, sono smarriti; Se tu ritiri il fiato loro, trapassano, E ritornano nella lor polvere.
{104:30} Se tu rimandi il tuo spirito son creati; E tu rinnuovi la faccia della terra.
{104:31} Sia la gloria del Signore in eterno; Rallegrisi il Signore nelle sue opere;
{104:32} Il quale se riguarda verso la terra, ella trema; Se tocca i monti, essi fumano.
{104:33} Io canterò al Signore, mentre viverò; Io salmeggerò all'Iddio mio, tanto che io durerò.
{104:34} Il mio ragionamento gli sarà piacevole, Io mi rallegrerò nel Signore.
{104:35} Vengano meno i peccatori d'in su la terra, E gli empi non sieno più. Anima mia, benedici il Signore. Alleluia.
{i105:1} SALMO CV Dio lodato per aver mantenuto il suo patto coi patriarchi, per aver liberato Israele dall'Egitto, e per averlo condotto attraverso il deserto, fino in Canaan
{105:1} CELEBRATE il Signore; predicate il suo Nome; Fate assapere i suoi fatti fra i popoli.
{105:2} Cantategli, salmeggiategli, Ragionate di tutte le sue maraviglie.
{105:3} Gloriatevi nel Nome della sua santità; Rallegrisi il cuor di coloro che cercano il Signore.
{105:4} Cercate il Signore, e la sua forza; Cercate del continuo la sua faccia.
{105:5} Ricordate le sue maraviglie ch'egli ha fatte; I suoi miracoli e i giudicii della sua bocca;
{105:6} O voi, progenie d'Abrahamo, suo servitore; Figliuoli di Giacobbe, suoi eletti.
{105:7} Egli è il Signore Iddio nostro; I suoi giudicii son per tutta la terra.
{105:8} Egli si ricorda in eterno del suo patto, E in mille generazioni della parola ch 'egli ha comandata;
{105:9} Del suo patto, ch'egli fece con Abrahamo; E del suo giuramento, ch'egli fece ad Isacco;
{105:10} Il quale egli confermò a Giacobbe per istatuto, E ad Israele per patto eterno;
{105:11} Dicendo: Io ti darò il paese di Canaan, Per sorte della vostra eredità.
{105:12} Quantunque fosser ben poca gente, E forestieri in esso.
{105:13} E mentre essi andavano da una gente ad un' altra, Da un regno ad un altro popolo,
{105:14} Egli non permise che alcuno li oppressasse; Anzi gastigò eziandio dei re per amor loro,
{105:15} E disse: Non toccate i miei unti, E non fate alcun male a' miei profeti.
{105:16} Poi egli chiamò la fame sopra la terra; E ruppe tutto il sostegno del pane.
{105:17} Egli aveva mandato dinanzi a loro un uomo, Cioè Giuseppe, che fu venduto per servo;
{105:18} I cui piedi furono serrati ne' ceppi; La cui persona fu messa ne' ferri.
{105:19} La parola del Signore lo tenne al cimento, Fino al tempo che venne ciò ch'egli aveva detto.
{105:20} Allora il re mandò a farlo sciorre; Il dominator di popoli mandò a largheggiarlo.
{105:21} Egli lo costituì padrone sopra la sua casa, E rettore sopra tutto il suo stato;
{105:22} Per tenere a freno i suoi principi a suo senno; E per dare ammaestramento a' suoi anziani.
{105:23} Poi Israele entrò in Egitto; E Giacobbe dimorò come forestiere nel paese di Cam.
{105:24} E Iddio fece grandemente moltiplicare il suo popolo; E lo rendè più possente che i suoi nemici.
{105:25} Egli rivolse il cuor loro a odiare il suo popolo, A macchinar frode contro a' suoi servitori.
{105:26} Egli mandò Mosè, suo servitore; Ed Aaronne, il quale egli aveva eletto.
{105:27} Essi eseguirono fra loro i miracoli ch'egli aveva loro detti, E i suoi prodigi nella terra di Cam.
{105:28} Egli mandò le tenebre, e fece oscurar l'aria; Ed essi non furono ribelli alle sue parole.
{105:29} Egli cangiò le acque loro in sangue, E fece morire il lor pesce.
{105:30} La terra loro produsse rane, Ch'entrarono fin nelle camere de' loro re.
{105:31} Alla sua parola venne una mischia d'insetti, E pidocchi in tutte le lor contrade.
{105:32} Egli mutò le lor pioggie in gragnuola, E in fuoco divampante nel lor paese;
{105:33} E percosse le lor vigne, e i lor fichi; E fracassò gli alberi della lor contrada.
{105:34} Alla sua parola vennero locuste, E bruchi senza numero;
{105:35} Che rosero tutta l'erba nel lor paese, E mangiarono il frutto della lor terra.
{105:36} Poi egli percosse ogni primogenito nel lor paese, Le primizie d'ogni lor forza.
{105:37} E condusse fuori Israele con oro e con argento; E non vi fu alcuno, fra le sue tribù, che fosse fiacco.
{105:38} Gli Egizi si rallegrarono della lor partita; Perciocchè lo spavento di essi era caduto sopra loro.
{105:39} Egli distese la nuvola, per coverta; Ed accese un fuoco, per alluminar li di notte.
{105:40} Alla lor richiesta egli addusse delle quaglie, E li saziò del pane del cielo.
{105:41} Egli aperse la roccia, e ne colarono acque; Rivi corsero per i luoghi aridi.
{105:42} Perciocchè egli si ricordò della parola della sua santità, Detta ad Abrahamo, suo servitore;
{105:43} E trasse fuori il suo popolo con allegrezza, E i suoi eletti con giubilo;
{105:44} E diede loro i paesi delle genti; Ed essi possedettero le fatiche de' popoli;
{105:45} Acciocchè osservassero i suoi statuti, E guardassero le sue leggi. Alleluia.
{i106:1} SALMO CVI Dio lodato per aver sopportato il suo popolo, ad onta delle molteplici ribellioni di lui
{106:1} ALLELUIA. Celebrate il Signore; perciocchè egli è buono; Perciocchè la sua benignità è in eterno.
{106:2} Chi potrà raccontar le potenze del Signore? Chi potrà pubblicar tutta la sua lode?
{106:3} Beati coloro che osservano la dirittura, Che fanno ciò ch'è giusto in ogni tempo.
{106:4} Ricordati di me, o Signore, Secondo la tua benevolenza verso il tuo popolo; Visitami colla tua salute;
{106:5} Acciocchè io vegga il bene de' tuoi eletti, E mi rallegri dell'allegrezza della tua gente, E mi glorii colla tua eredità.
{106:6} Noi, e i nostri padri, abbiam peccato, Abbiamo operato iniquamente ed empiamente.
{106:7} I nostri padri in Egitto non considerarono le tue maraviglie, Non si ricordarono della grandezza delle tue benignità; E si ribellarono presso al mare, nel Mar rosso.
{106:8} Ma pure il Signore li salvò per l'amor del suo Nome, Per far nota la sua potenza;
{106:9} E sgridò il Mar rosso, ed esso si seccò; E li fece camminar per gli abissi, come per un deserto.
{106:10} E li salvò di man di coloro che li odiavano, E li riscosse di man del nemico.
{106:11} E le acque copersero i lor nemici; E non ne scampò pure uno
{106:12} Allora credettero alle sue parole; Cantarono la sua lode.
{106:13} Ma presto dimenticarono le sue opere; Non aspettarono il suo consiglio;
{106:14} E si accessero di cupidigia nel deserto; E tentarono Iddio nella solitudine.
{106:15} Ed egli diede loro ciò che chiedevano; Ma mandò la magrezza nelle lor persone.
{106:16} Oltre a ciò furono mossi d'invidia contro a Mosè, nel campo; E contro ad Aaronne, il Santo del Signore.
{106:17} La terra si aperse, e tranghiottì Datan, E coperse il seguito di Abiram.
{106:18} E il fuoco arse la lor raunanza; La fiamma divampò gli empi.
{106:19} Fecero un vitello in Horeb, E adorarono una statua di getto;
{106:20} E mutarono la lor gloria In una somiglianza di bue che mangia l'erba.
{106:21} Dimenticarono Iddio, lor Salvatore, Il quale aveva fatte cose grandi in Egitto;
{106:22} Cose maravigliose nel paese di Cam, Tremende al Mar rosso.
{106:23} Onde egli disse di sterminarli; Se non che Mosè, suo eletto, si presentò alla rottura davanti a lui, Per istornar l'ira sua che non distruggesse.
{106:24} Disdegnarono ancora il paese desiderabile; Non credettero alla sua parola.
{106:25} E mormorarono ne' lor tabernacoli; Non attesero alla voce del Signore.
{106:26} Onde egli alzò loro la mano, Che li farebbe cader nel deserto;
{106:27} E che farebbe cader la lor progenie fra le genti, E che li dispergerebbe per li paesi.
{106:28} Oltre a ciò si congiunsero con Baal-peor, E mangiarono de' sacrificii de' morti;
{106:29} E dispettarono Iddio co' lor fatti, Onde la piaga si avventò a loro.
{106:30} Ma Finees si feve avanti, e fece giudicio; E la piaga fu arrestata.
{106:31} E ciò gli fu reputato per giustizia, Per ogni età, in perpetuo.
{106:32} Provocarono ancora il Signore ad ira presso alla acque di Meriba, Ed avvenne del male a Mosè per loro.
{106:33} Perciocchè inasprirono il suo spirito; Onde egli parlò disavvedutamente colle sue labbra.
{106:34} Essi non distrussero i popoli, Che il Signore aveva lor detto;
{106:35} Anzi si mescolarono fra le genti, Ed impararono le loro opere;
{106:36} E servirono a' loro idoli, E quelli furono loro per laccio;
{106:37} E sacrificarono i lor figluoli. E le lor figliuole a' demoni;
{106:38} E sparsero il sangue innocente, Il sangue de' lor figliuoli e delle lor figliuole, I quali sacrificarono agl'idoli di Canaan; E il paese fu contaminato di sangue.
{106:39} Ed essi si contaminarono per le loro opere, E fornicarono per li lor fatti.
{106:40} Onde l'ira del Signore si accese contro al suo popolo, Ed egli abbominò la sua eredità;
{106:41} E li diede in man delle genti; E quelli che li odiavano signoreggiarono sopra loro.
{106:42} E i lor nemici li oppressarono; Ed essi furono abbassati sotto alla lor mano.
{106:43} Egli li riscosse molte volte; Ma essi lo dispettarono co' lor consigli, Onde furono abbattuti per la loro iniquità.
{106:44} E pure egli ha riguardato, quando sono stati in distretta; Quando ha udito il lor grido;
{106:45} E si è ricordato inverso loro del suo patto, E si è pentito, secondo la grandezza delle sue benignità.
{106:46} Ed ha renduti loro pietosi Tutti quelli che li avevano menati in cattività.
{106:47} Salvaci, o Signore Iddio nostro, E raccoglici d'infra le genti; Acciocchè celebriamo il Nome della tua santità, E ci gloriamo nella tua lode.
{106:48} Benedetto sia il Signore Iddio d'Israele di secolo in secolo. Or dica tutto il popolo: Amen. Alleluia.
{i107:1} SALMO CVII Bontà di Dio nel proteggere i viaggiatori, i prigioni, i malati, i marinari, e in genere tutti gli uomini
{107:1} CELEBRATE il Signore; perciocchè egli è buono. Perciocchè la sua benignità dura in eterno.
{107:2} Così dicano quelli che sono stati riscattati dal Signore, I quali egli ha riscossi di distretta.
{107:3} E li ha raccolti da'  diversi paesi, Dal Levante e dal Ponente; dal Settentrione e dal mare.
{107:4} Essi andavano errando per deserti, per cammini di solitudine; Non trovavano città abitata.
{107:5} Erano affamati ed assetati; L'anima loro spasimava in loro.
{107:6} Ma, avendo gridato al Signore, mentre erano in distretta, Egli li ha tratti fuor delle loro angosce;
{107:7} E li ha condotti per diritto cammino, Per andare in città abitata.
{107:8} Celebrino adunque appo il Signore la sua benignità, E le sue maraviglie appo i figliuoli degli uomini.
{107:9} Perciocchè egli ha saziata l'anima assetata, Ed ha empiuta di beni l'anima affamata.
{107:10} Così dicano quelli che dimoravano in tenebre ed in ombra di morte, Prigioni, ritenuti in afflizione, e ne' ferri.
{107:11} Perciocchè erano stati ribelli alle parole del Signore, Ed avevano sprezzato il consiglio dell'Altissimo;
{107:12} Onde egli aveva abbattuto il cuor loro con affanni, Ed erano caduti; e non vi era alcuno che li soccorresse.
{107:13} Ma, avendo gridato al Signore, mentre erano in distretta, Egli li ha salvati dalle loro angosce;
{107:14} E li ha tratti fuor delle tenebre, e dell'ombra della morte; Ed ha rotti i lor legami.
{107:15} Celebrino adunque appo il Signore la sua benignità, E le sue maraviglie appo i figliuoli degli uomini.
{107:16} Perciocchè egli ha rotte le porte di rame, Ed ha spezzate le sbarre di ferro.
{107:17} Così dicano gli stolti, ch 'erano afflitti per li lor misfatti, Ne' quali camminavano, e per le loro iniquità.
{107:18} La cui anima abbominava ogni cibo; Ed erano giunti fino alle porte della morte.
{107:19} Ma, avendo gridato al Signore, mentre erano in distretta, Egli li ha salvati dalle loro angosce.
{107:20} Egli ha mandata la sua parola, e li ha sanati, E liberati dalle lor malattie mortali.
{107:21} Celebrino adunque appo il Signore la sua benignità, E le sue maraviglie appo i figliuoli degli uomini.
{107:22} E sacrifichino sacrificii di lode, E raccontino le sue opere con giubilo.
{107:23} Così dicano quelli che scendono nel mare sopra navi, Che fanno traffico su per le grandi acque.
{107:24} Essi veggono le opere del Signore, E le sue maraviglie nel profondo mare.
{107:25} Perciocchè, alla sua parola, egli fa levare il vento di tempesta, Il quale alza le onde di esso.
{107:26} Salgono al cielo, poi scendono agli abissi; L'anima loro si strugge di male.
{107:27} Saltano, e traballano come un ebbro; E perdono tutto il lor senno.
{107:28} Ma, gridando al Signore, mentre sono in distretta, Egli li trae fuor delle loro angosce.
{107:29} Egli acqueta la tempesta, E le onde loro si fermano.
{107:30} Ed essi si rallegrano che sono acquetate; Ed egli li conduce al porto da loro desiderato.
{107:31} Celebrino adunque appo il Signore la sua benignità, E le sue maraviglie appo i figliuoli degli uomini.
{107:32} Ed esaltinlo nella raunanza del popolo, E laudinlo nel concistoro degli anziani.
{107:33} Egli riduce i fiumi in deserto, E le vene delle acque in luoghi aridi;
{107:34} La terra fertile in salsuggine, Per la malvagità de' suoi abitanti.
{107:35} Egli riduce i deserti in guazzi d'acque. E la terra arida in vene d'acque;
{107:36} E fa quivi abitar gli affamati, I quali vi fondano città da abitare.
{107:37} E seminano campi, e piantano vigne, Che producono rendita di frutto.
{107:38} Ed egli li benedice, e moltiplicano grandemente; Ed egli non iscema i lor bestiami.
{107:39} Poi vengono al meno, e sono abbassati Per distretta, per avversità, e per affanni.
{107:40} Egli spande lo sprezzo sopra i nobili, E li fa andare errando per luoghi deserti, ove non vi è via alcuna.
{107:41} E innalza il bisognoso dalla miseria, E fa che le famiglie moltiplicano a guisa di gregge.
{107:42} Gli uomini diritti, veggendo queste cose, si rallegrano; Ma ogni iniquità si tura la bocca.
{107:43} Chi è savio? osservi queste cose, E consideri le benignità del Signore.
{i108:1} SALMO CVIII Davide loda Iddio per le vittorie concessegli
{108:1} IL mio cuore è disposto, o Dio, Ed anche la mia gloria; io canterò, e salmeggerò.
{108:2} Saltero, e cetera, destati; Io mi risveglierò all'alba.
{108:3} Io ti celebrerò fra i popoli, o Signore, E ti salmeggerò fra le nazioni.
{108:4} Perciocchè la tua benignità è grande, disopra il cielo; E la tua verità aggiunge infino alle nuvole.
{108:5} Innalzati, o Dio, sopra i cieli; Ed innalzisi la tua gloria sopra tutta le terra;
{108:6} Acciocchè i tuoi diletti sieno liberati; Salva mi col la tua destra, e rispondimi.
{108:7} Iddio ha parlato per la sua santità; io trionferò, Io spartirò Sichem, e misurerò la valle di Succot.
{108:8} Mio è Galaad, mio è Manasse; Ed Efraim è la forza del mio capo; Giuda è il mio legislatore;
{108:9} Moab è la caldaia del mio lavatoio; Io getterò le mie scarpe sopra Edom; Io trionferò della Palestina con voci di allegrezza.
{108:10} Chi mi condurrà nella città della fortezza? Chi mi menerà fino in Edom?
{108:11} Non sarai desso tu, o Dio, che ci avevi scacciati, E non uscivi più fuori, o Dio, co' nostri eserciti?
{108:12} Dacci aiuto, per uscir di distretta; Perciocchè il soccorso degli uomini è vanità.
{108:13} Col l'aiuto di Dio noi faremo prodezze; Ed egli calpesterà i nostri nemici.
{i109:1} SALMO CIX Davide prega Iddio di gastigare gl'iniqui, e di liberarlo dai loro tranelli
{109:1} O DIO della mia lode, non tacere;
{109:2} Perciocchè la bocca dell'empio e la bocca di frode si sono aperte contro a me; Hanno parlato meco con lingua bugiarda;
{109:3} E mi hanno assediato con parole d'odio; E mi hanno fatta guerra senza cagione.
{109:4} In vece dell'amore che ho loro portato, mi sono stati avversari; Ed io ho loro renduta preghiera.
{109:5} Essi mi hanno renduto male per bene, E odio per lo mio amore.
{109:6} Costituisci il maligno sopra lui; E fa' che Satana gli stia alla destra.
{109:7} Quando sarà giudicato, esca condannato; E la sua preghiera gli torni in peccato.
{109:8} Sieno i suoi giorni pochi; Un altro prenda il suo ufficio.
{109:9} Sieno i suoi figliuoli orfani, E la sua moglie vedova.
{109:10} E vadano i suoi figliuoli del continuo vagando; E mendichino, ed accattino, uscendo fuor de' lor casolari.
{109:11} L'usuraio tenda la rete a tutto ciò ch'egli ha; E rubino gli strani le sue fatiche.
{109:12} Non siavi alcuno che stenda la sua benignità inverso lui; E non vi sia chi abbia pietà de' suoi orfani.
{109:13} Sieno distrutti i suoi discendenti; Sia cancellato il lor nome nella seconda generazione.
{109:14} Sia ricordata l'iniquità de' suoi padri appo il Signore; E il peccato di sua madre non sia cancellato.
{109:15} Sieno que' peccati del continuo nel cospetto del Signore; E stermini egli d'in su la terra la memoria di essi.
{109:16} Perciocchè egli non si è ricordato d'usar benignità, Ed ha perseguitato l'uomo povero, ed afflitto, E tribolato di cuore, per uccider lo.
{109:17} Poichè egli ha amata la maledizione, vengagli; E poichè non si è compiaciuto nella benedizione, allontanisi ella da lui.
{109:18} E sia vestito di maledizione, come del suo manto; Ed entri quella come acqua nelle sue interiora, E come olio nelle sue ossa.
{109:19} Siagli quella a guisa di vestimento, del quale egli sia avvolto; Ed a guisa di cintura, della quale sempre sia cinto.
{109:20} Tal sia, da parte del Signore, la ricompensa de' miei avversari, E di quelli che parlano male contro all'anima mia.
{109:21} Ma tu, o Signore Iddio, opera inverso me, per amor del tuo Nome; Liberami, perciocchè la tua benignità è buona.
{109:22} Perciocchè io sono afflitto, e povero; E il mio cuore è piagato dentro di me.
{109:23} Io me ne vo, come l'ombra quando dichina; Io sono agitato come una locusta.
{109:24} Le mie ginocchia vacillano per li miei digiuni; E la mia carne è dimagrata, e non ha più grassezza alcuna.
{109:25} Ed anche son loro in vituperio; Quando mi veggono, scuotono la testa.
{109:26} Aiutami, Signore Iddio mio; Salvami secondo la tua benignità.
{109:27} E sappiano che questo è la tua mano, E che tu, Signore, hai fatto questo.
{109:28} Essi malediranno, e tu benedirai; Si sono innalzati, ma saran confusi, Ed il tuo servitore si rallegrerà.
{109:29} Sieno i miei avversari vestiti di vituperio, Ed avvolti della lor vergogna, come di un mantello.
{109:30} Io celebrerò altamente il Signore colla mia bocca; E lo loderò in mezzo de' grandi.
{109:31} Perciocchè egli sta alla destra del povero, Per salvar lo da quelli che lo condannano a morte.
{i110:1} SALMO CX Il regno, il sacerdozio e le conquiste del Messia
{110:1} IL Signore ha detto al mio Signore; Siedi alla mia destra, Infino a tanto che io abbia posti i tuoi nemici per iscannello de' tuoi piedi.
{110:2} Il Signore manderà fuor di Sion lo scettro della tua potenza, Dicendo: Signoreggia in mezzo de' tuoi nemici.
{110:3} Il tuo popolo sarà tutto volenteroso, Nel giorno che tu rassegnerai il tuo esercito, nel magnifico santuario; La rugiada della tua gioventù ti sarà prodotta dalla matrice dell'alba.
{110:4} Il Signore ha giurato, e non si pentirà: Tu sei sacerdote in eterno, Secondo l'ordine di Melchisedec.
{110:5} Il Signore sarà alla tua destra. Questo mio Signore trafiggerà i re nel giorno della sua ira.
{110:6} Egli farà giudicio fra le genti, egli empierà ogni cosa di corpi morti; Egli trafiggerà il capo che regna sopra molti paesi.
{110:7} Egli berrà del torrente tra via; E perciò alzerà il capo.
{i111:1} SALMO CXI Dio lodato per le mirabili sue opere
{111:1} ALLELUIA. Io celebrerò il Signore con tutto il cuore, Nel consiglio, e nella raunanza degli uomini diritti.
{111:2} Grandi son le opere del Signore, Spiegate davanti a tutti quelli che si dilettano in esse.
{111:3} Le sue opere son gloria e magnificenza; E la sua giustizia dimora in eterno.
{111:4} Egli ha rendute memorabili le sue maraviglie; Il Signore è grazioso e pietoso.
{111:5} Egli dà da vivere a quelli che lo temono; Egli si ricorda in eterno del suo patto.
{111:6} Egli ha dichiarata al suo popolo la potenza delle sue opere, Dandogli l'eredità delle genti.
{111:7} Le opere delle sue mani son verità e dirittura; Tutti i suoi comandamenti son veraci;
{111:8} Stabili in sempiterno, Fatti con verità, e con dirittura.
{111:9} Egli ha mandata la redenzione al suo popolo; Egli ha ordinato il suo patto in eterno; Il suo Nome è santo e tremendo.
{111:10} Il principio della sapienza è il timor del Signore; Ogni uomo che mette in opera i suoi comandamenti, ha buon senno; La sua lode dimora in perpetuo.
{i112:1} SALMO CXII Felicità di chi teme Iddio
{112:1} ALLELUIA, Beato l'uomo che teme il Signore, E si diletta sommamente ne' suoi comandamenti.
{112:2} La sua progenie sarà possente in terra; La generazione degli uomini diritti sarà benedetta.
{112:3} Facoltà e ricchezze son nella sua casa, E la sua giustizia dimora in perpetuo.
{112:4} La luce si leva nelle tenebre a quelli che son diritti. Un tale uomo è pietoso, misericordioso, e giusto.
{112:5} L'uomo da bene dona, e presta; E governa i fatti suoi con dirittura.
{112:6} Certo egli non sarà giammai smosso; Il giusto sarà in memoria perpetua.
{112:7} Egli non temerà di mal grido; Il suo cuore è fermo, egli si confida nel Signore.
{112:8} Il suo cuore è bene appoggiato, egli non avrà paura alcuna, Finchè vegga ne' suoi nemici ciò ch'egli desidera.
{112:9} Egli ha sparso, egli ha donato a' bisognosi; La sua giustizia dimora in perpetuo, Il suo corno sarà alzato in gloria.
{112:10} L'empio lo vedrà, e dispetterà; Egli digrignerà i denti, e si struggerà; Il desiderio degli empi perirà.
{i113:1} SALMO CXIII Dio lodato per la sua grandezza e la sua bontà verso i poveri
{113:1} ALLELUIA. Lodate, servitori del Signore, Lodate il Nome del Signore.
{113:2} Sia benedetto il nome del Signore, Da ora in eterno.
{113:3} Il nome del Signore è lodato Dal sol levante, infino al ponente.
{113:4} Il Signore è eccelso sopra tutte le nazioni, La sua gloria è sopra i cieli.
{113:5} Chi è simile al Signore Iddio nostro, Il quale abita ne' luoghi altissimi?
{113:6} Che riguarda abbasso In cielo ed in terra;
{113:7} Che rileva il misero dalla polvere, Ed innalza il povero dallo sterco;
{113:8} Per farlo sedere co' principi, Co' principi del suo popolo;
{113:9} Che fa abitare in famiglia la donna sterile, Facendola diventar lieta madre di figliuoli? Alleluia.
{i114:1} SALMO CXIV Il Salmista celebra il passo miracoloso del Mar rosso e del Giordano
{114:1} QUANDO Israele uscì di Egitto, E la casa di Giacobbe d'infra il popolo barbaro;
{114:2} Giuda fu consacrato al Signore, Israele divenne suo dominio.
{114:3} Il mare lo vide, e fuggì; Il Giordano si rivolse a ritroso.
{114:4} I monti saltarono come montoni, I colli come agnelli.
{114:5} Che avesti, o mare, che tu fuggisti? E tu, Giordano, che ti rivolgesti a ritroso?
{114:6} E voi, monti, che saltaste come montoni; E voi, colli, come agnelli?
{114:7} Trema, o terra, per la presenza del Signore; Per la presenza dell'Iddio di Giacobbe;
{114:8} Il quale mutò la roccia in guazzo d'acqua, Il macigno in fonte d'acqua.
{i115:1} SALMO CXV La gloria del Signore e la vanità degli idoli. Esortazione a fidare in Dio solo
{115:1} NON a noi, Signore, non a noi, Anzi al tuo Nome, da' gloria, Per la tua benignità, e verità.
{115:2} Perchè direbbero le genti: Dove è ora l'Iddio loro?
{115:3} Or l'Iddio nostro è pur ne' cieli E fa tutto ciò che gli piace.
{115:4} Gl'idoli di quelle sono oro ed argento; Opera di mani d'uomini;
{115:5} Hanno bocca, e non parlano; Hanno occhi, e non veggono;
{115:6} Hanno orecchie, e non odono; Hanno naso, e non odorano;
{115:7} Hanno mani, e non toccano; Hanno piedi, e non camminano; E non rendono alcun suono dalla lor gola.
{115:8} Simili ad essi sieno quelli che li fanno; Chiunque si confida in essi.
{115:9} O Israele, confidati nel Signore; Egli è l'aiuto, e lo scudo di quelli che si confidano in lui.
{115:10} O casa d'Aaronne, confidatevi, nel Signore; Egli è l'aiuto, e lo scudo di quelli che si confidano in lui.
{115:11} O voi che temete il Signore, confidatevi in lui; Egli è l'aiuto, e lo scudo di quelli che si confidano in lui.
{115:12} Il Signore si ricorda di noi; egli ci benedirà; Egli benedirà la casa d'Israele; Egli benedirà la casa d'Aaronne.
{115:13} Egli benedirà quelli che lo temono, Piccoli e grandi.
{115:14} Il Signore vi accrescerà le sue grazie, A voi, ed a' vostri figliuoli.
{115:15} Voi siete benedetti dal Signore Che ha fatto il cielo e la terra.
{115:16} Quant'è al cielo, il cielo è per lo Signore; Ma egli ha data la terra a' figliuoli degli uomini.
{115:17} I morti non loderanno già il Signore, Nè alcun di quelli che scendono nel luogo del silenzio.
{115:18} Ma noi benediremo il Signore, Da ora in eterno. Alleluia.
{i116:1} SALMO CXVI Amore e gratitudine a Dio per le sue liberazioni
{116:1} IO amo il Signore; perciocchè egli ascolta La mia voce, e le mie supplicazioni.
{116:2} Poichè egli ha inchinato a me il suo orecchio, Io lo invocherò tutti i giorni della mia vita.
{116:3} I legami della morte mi avevano circondato, E le distrette del sepolcro mi avevano colto; Io aveva scontrata angoscia e cordoglio.
{116:4} Ma io invocai il Nome del Signore, Dicendo: Deh! Signore, libera l'anima mia.
{116:5} Il Signore è pietoso e giusto; E il nostro Dio è misericordioso.
{116:6} Il Signore guarda i semplici; Io era ridotto in misero stato, Ed egli mi ha salvato.
{116:7} Ritorna, anima mia, al tuo riposo; Perciocchè il Signore ti ha fatta la tua retribuzione.
{116:8} Poichè, o Signore, tu hai ritratta l'anima mia da morte, Gli occhi miei da lagrime, I miei piedi da caduta;
{116:9} Io camminerò nel tuo cospetto Nella terra de' viventi.
{116:10} Io ho creduto, e però certo io parlerò. Io era grandemente afflitto;
{116:11} Io diceva nel mio smarrimento: Ogni uomo è bugiardo.
{116:12} Che renderò io al Signore? Tutti i suoi beneficii son sopra me.
{116:13} Io prenderò il calice delle salvazioni, E predicherò il Nome del Signore.
{116:14} Io pagherò i miei voti al Signore, Ora in presenza di tutto il suo popolo.
{116:15} La morte de' santi del Signore È preziosa nel suo cospetto.
{116:16} Deh! Signore, esaudiscimi; perciocchè io son tuo servitore; Io son tuo servitore, figliuolo della tua servente; Tu hai sciolti i miei legami.
{116:17} Io ti sacrificherò sacrificio di lode, E predicherò il Nome del Signore.
{116:18} Io pagherò i miei voti al Signore, Ora in presenza di tutto il suo popolo;
{116:19} Ne' cortili della Casa del Signore, In mezzo di te, o Gerusalemme. Alleluia.
{i117:1} SALMO CXVII Dio lodato per la sua bontà e la sua verità
{117:1} NAZIONI tutte, lodate il Signore; Popoli tutti, celebratelo;
{117:2} Perciocchè la sua benignità è grandissima sopra noi; E la sua verità è in eterno. Alleluia.
{i118:1} SALMO CXVIII Liberato da molti nemici, il Salmista ne loda e ne ringrazia Iddio
{118:1} CELEBRATE il Signore; perciocchè egli è buono, Perciocchè la sua benignità è in eterno.
{118:2} Or dica Israele, Che la sua benignità è in eterno.
{118:3} Or dica la casa d'Aaronne, Che la sua benignità è in eterno.
{118:4} Or dicano quelli che temono il Signore, Che la sua benignità è in eterno.
{118:5} Essendo in distretta, io invocai il Signore; E il Signore mi rispose, e mi mise al largo.
{118:6} Il Signore è per me; io non temerò Ciò che mi possa far l'uomo.
{118:7} Il Signore è per me, fra quelli che mi soccorrono; E però io vedrò ciò che io desidero ne' miei nemici.
{118:8} Meglio è sperar nel Signore, Che confidarsi negli uomini.
{118:9} Meglio è sperar nel Signore, Che confidarsi ne' principi.
{118:10} Nazioni d'ogni parte mi avevano intorniato; Nel nome del Signore è avvenuto che io le ho sconfitte.
{118:11} Mi avevano circondato, ed anche accerchiao; Nel Nome del Signore è avvenuto che io le ho sconfitte.
{118:12} Mi avevano intorniato come api; Ma sono state spente come fuoco di spine; Nel Nome del Signore è avvenuto che io le ho sconfitte.
{118:13} Tu mi avevi fieramente sospinto, o nemico, per farmi cadere; Ma il Signore mi ha soccorso.
{118:14} Il Signore è la mia forza, ed il mio cantico; E mi è stato in salute.
{118:15} Voce di giubilo e di vittoria è ne' tabernacoli de' giusti; La destra del Signore fa prodezze.
{118:16} La destra del Signore è innalzata; La destra del Signore fa prodezze.
{118:17} Io non morrò, anzi viverò, E racconterò le opere del Signore.
{118:18} Il Signore veramente mi ha gastigato; Ma non mi ha dato alla morte.
{118:19} Apritemi le porte di giustizia; Io entrerò per esse, e celebrerò il Signore.
{118:20} Questa è la porta del Signore, I giusti entreranno per essa.
{118:21} Io ti celebrerò; perciocchè tu mi hai risposto, E mi sei stato in salute.
{118:22} La pietra che gli edificatori avevano rigettata, E stata posta in capo del cantone.
{118:23} Questo è proceduto dal Signore; Ed è cosa maravigliosa davanti agli occhi nostri.
{118:24} Questo è il giorno che il Signore ha operato: Festeggiamo, e rallegriamoci in esso.
{118:25} Deh! Signore, ora salva; Deh! Signore, ora prospera.
{118:26} Benedetto sia colui che viene nel Nome del Signore; Noi vi benediciamo dalla Casa del Signore.
{118:27} Il Signore è Iddio, e ci ha fatta apparire una chiara luce; Legate con funi l'ostia del la solennità Alle corna dell'altare.
{118:28} Tu sei il mio Dio, io ti celebrerò; Tu sei il mio Dio, io ti esalterò.
{118:29} Celebrate il Signore; perciocchè egli è buono, Perciocchè la sua benignità è in eterno.
{i119:1} SALMO CXIX Eccellenza della Legge di Dio, e felicità di quelli che l'osservano
{119:1} BEATI coloro che sono intieri di via, Che camminano nella Legge del Signore.
{119:2} Beati coloro che guardano le sue testimonianze, Che lo cercano con tutto il cuore;
{119:3} I quali eziandio non operano iniquità; Anzi camminano nelle sue vie.
{119:4} Tu hai ordinato che i tuoi comandamenti Sieno strettamente osservati.
{119:5} Oh! sieno pure addirizzate le mie vie, Per osservare i tuoi statuti.
{119:6} Allora io non sarò svergognato, Quando io riguarderò a tutti i tuoi comandamenti.
{119:7} Io ti celebrerò con dirittura di cuore, Quando io avrò imparate le leggi della tua giustizia.
{119:8} Io osserverò i tuoi statuti; Non abbandonarmi del tutto.
{119:9} Come renderà il fanciullo la sua via pura? Prendendo guardia ad essa secondo la tua parola.
{119:10} Io ti ho cercato con tutto il mio cuore; Non lasciarmi deviar da' tuoi comandamenti.
{119:11} Io ho riposta la tua parola nel mio cuore; Acciocchè io non pecchi contro a te.
{119:12} Tu sei benedetto, o Signore; Insegnami i tuoi statuti.
{119:13} Io ho colle mie labbra raccontate Tutte le leggi della tua bocca.
{119:14} Io gioisco nella via delle tue testimonianze, Come per tutte le ricchezze del mondo.
{119:15} Io ragiono de' tuoi comandamenti, E riguardo a' tuoi sentieri.
{119:16} Io mi diletto ne' tuoi statuti; Io non dimenticherò le tue parole.
{119:17} Fa' del bene al tuo servitore, Ed io viverò, ed osserverò la tua parola.
{119:18} Apri gli occhi miei, ed io riguarderò Le maraviglie della tua Legge.
{119:19} Io son forestiere in terra; Non nascondermi i tuoi comandamenti.
{119:20} L'anima mia si stritola di affezione Alle tue leggi in ogni tempo.
{119:21} Tu sgridi i superbi maledetti Che deviano da' tuoi comandamenti.
{119:22} Togli d'addosso a me il vituperio e lo sprezzo; Perciocchè io ho guardate le tue testimonianze.
{119:23} Eziandio, mentre i principi sedevano, e ragionavano contro a me, Il tuo servitore ha meditato ne' tuoi statuti.
{119:24} Ed anche le tue testimonianze sono i miei diletti Ed i miei consiglieri.
{119:25} L'anima mia è attaccata alla polvere; Vivificami secondo la tua parola.
{119:26} Io ti ho narrate le mie vie, e tu mi hai risposto; Insegnami i tuoi statuti.
{119:27} Fammi intender la via de' tuoi comandamenti, Ed io ragionerò delle tue maraviglie.
{119:28} L'anima mia stilla di cordoglio; Sollevami secondo le tue parole.
{119:29} Rimuovi da me la via della menzogna; E fammi dono della tua Legge.
{119:30} Io ho scelta la via della verità; Io mi son proposte le tue leggi.
{119:31} Io mi son tenuto alle tue testimonianze; Signore, non lasciar che io sia confuso.
{119:32} Correrò nella via de' tuoi comandamenti, Quando tu mi avrai allargato il cuore.
{119:33} Insegnami, Signore, la via de' tuoi statuti; Ed io la guarderò infino al fine.
{119:34} Dammi intelletto, ed io guarderò la tua Legge; E l'osserverò con tutto il cuore.
{119:35} Conducimi per lo sentiero de' tuoi comandamenti; Perciocchè io mi diletto in esso.
{119:36} Inchina il mio cuore alle tue testimonianze, E non a cupidigia.
{119:37} Storna gli occhi miei, che non riguardino a vanità; Vivificami nelle tue vie.
{119:38} Attieni la tua parola al tuo servitore, Il quale è tutto intento al tuo timore.
{119:39} Rimuovi da me il mio vituperio, del quale io temo; Perciocchè le tue leggi son buone.
{119:40} Ecco, io desidero affettuosamente i tuoi comandamenti; Vivificami nella tua giustizia.
{119:41} Ed avvenganmi le tue benignità, o Signore; E la tua salute, secondo la tua parola.
{119:42} Ed io risponderò a colui che mi fa vituperio; Perciocchè io mi confido nella tua parola.
{119:43} E non ritrarmi del tutto dalla bocca la parola della verità; Perciocchè io spero nelle tue leggi.
{119:44} Ed io osserverò la tua Legge del continuo, In sempiterno.
{119:45} E camminerò al largo; Perciocchè io ho ricercati i tuoi comandamenti.
{119:46} E parlerò delle tue testimonianze davanti ai re, E non sarò svergognato.
{119:47} E mi diletterò ne' tuoi comandamenti, I quali io amo.
{119:48} Ed alzerò le palme delle mie mani a' tuoi comandamenti, i quali io amo; E mediterò ne' tuoi statuti.
{119:49} Ricordati della parola detta al tuo servitore, Sopra la quale tu mi hai fatto sperare.
{119:50} Questa è la mia consolazione nella mia afflizione, Che la tua parola mi ha vivificato.
{119:51} I superbi mi hanno grandemente schernito; Ma io non mi sono stornato dalla tua Legge.
{119:52} Signore, io mi son ricordato de' tuoi giudicii ab antico; E mi son consolato.
{119:53} Tremito mi occupa, per gli empi Che abbandonano la tua Legge.
{119:54} I tuoi statuti sono stati i miei cantici Nella dimora de' miei pellegrinaggi.
{119:55} O Signore, di notte io mi son ricordato del tuo Nome, Ed ho osservata la tua Legge.
{119:56} Questo mi è avvenuto, Perciocchè io ho guardati i tuoi comandamenti.
{119:57} Il Signore è la mia parte; Io ho detto di osservare le tue parole.
{119:58} Io ti ho supplicato con tutto il cuore; Abbi pietà di me, secondo la tua parola.
{119:59} Io ho fatta ragione delle mie vie; Ed ho rivolti i miei piedi alle tue testimonianze.
{119:60} Io mi sono affrettato, e non mi sono indugiato D'osservare i tuoi comandamenti.
{119:61} Schiere d'empi mi hanno predato; Ma però non ho dimenticata la tua Legge.
{119:62} Io mi levo a mezzanotte, per celebrarti, Per le leggi della tua giustizia.
{119:63} Io son compagno di tutti quelli che ti temono, Ed osservano i tuoi comandamenti.
{119:64} Signore, la terra è piena della tua benignità; Insegnami i tuoi statuti.
{119:65} Signore, tu hai usata beneficenza inverso il tuo servitore, Secondo la tua parola.
{119:66} Insegnami buon senno ed intendimento; Perciocchè io credo a' tuoi comandamenti.
{119:67} Avanti che io fossi afflitto, io andava errando; Ma ora osservo la tua parola.
{119:68} Tu sei buono e benefattore; Insegnami i tuoi statuti.
{119:69} I superbi hanno acconciate delle bugie contro a me; Ma io con tutto il cuore guarderò i tuoi comandamenti.
{119:70} Il cuor loro è condenso come grasso; Ma io mi diletto nella tua Legge.
{119:71} Egli è stato buono per me, che io sono stato afflitto; Acciocchè io impari i tuoi statuti.
{119:72} La Legge della tua bocca mi è migliore Che le migliaia d'oro e d'argento.
{119:73} Le tue mani mi hanno fatto e formato; Dammi intelletto, ed io imparerò i tuoi comandamenti.
{119:74} Quelli che ti temono mi vedranno, e si rallegreranno; Perciocchè io ho sperato nella tua parola.
{119:75} O Signore, io so che i tuoi giudicii non sono altro che giustizia; E che ciò che mi hai afflitto è stato fedeltà.
{119:76} Deh! sia la tua benignità per consolarmi, Secondo la tua parola, detta al tuo servitore.
{119:77} Avvenganmi le tue misericordie, acciocchè io viva; Perciocchè la tua Legge è ogni mio diletto.
{119:78} Sien confusi i superbi, perciocchè a torto mi sovvertono; Ma io medito ne' tuoi comandamenti.
{119:79} Rivolgansi a me quelli che ti temono. E quelli che conoscono le tue testimonianze.
{119:80} Sia il mio cuore intiero ne' tuoi statuti; Acciocchè io non sia confuso.
{119:81} L'anima mia vien meno dietro alla tua salute; Io spero nella tua parola.
{119:82} Gli occhi miei vengono meno dietro alla tua parola, Dicendo: Quando mi consolerai tu?
{119:83} Perciocchè io son divenuto come un otro al fumo; E pur non ho dimenticati i tuoi statuti.
{119:84} Quanti hanno da essere i giorni del tuo servitore? Quando farai giudicio sopra quelli che mi perseguitano?
{119:85} I superbi mi hanno cavate delle fosse; Il che non è secondo la tua Legge.
{119:86} Tutti i tuoi comandamenti son verità; Essi mi perseguitano a torto; soccorrimi.
{119:87} Mi hanno pressochè distrutto ed atterrato; Ma io non ho abbandonati i tuoi comandamenti.
{119:88} Vivificami secondo la tua benignità, Ed io osserverò la testimonianza della tua bocca.
{119:89} O Signore, la tua parola è in eterno; Ella è stabile ne' cieli.
{119:90} La tua verità è per ogni età; Tu hai stabilita la terra, ed ella sta ferma.
{119:91} Il cielo e la terra stanno anche oggi fermi, per li tuoi ordini, Perciocchè ogni cosa è al tuo servigio.
{119:92} Se la tua Legge non fosse stata ogni mio diletto, Io già sarei perito nella mia afflizione.
{119:93} Giammai non dimenticherò i tuoi comandamenti; Perciocchè per essi tu mi hai vivificato.
{119:94} Io son tuo, salvami; Perciocchè io ho ricercati i tuoi comandamenti.
{119:95} Gli empi mi hanno atteso, per farmi perire; Ma io ho considerate le tue testimonianze.
{119:96} Io ho veduto che tutte le cose le più perfette hanno fine; Ma il tuo comandamento è d'una grandissima distesa.
{119:97} Oh! quanto amo la tua Legge! Ella è la mia meditazione di tutti i giorni.
{119:98} Per li tuoi comandamenti tu mi rendi più savio che i miei nemici; Perciocchè quelli in perpetuo sono miei.
{119:99} Io son più intendente che tutti i miei dottori; Perciocchè le tue testimonianze son la mia meditazione.
{119:100} Io son più avveduto che i vecchi; Perciocchè io ho guardati i tuoi comandamenti.
{119:101} Io ho rattenuti i miei piedi da ogni sentiero malvagio; Acciocchè io osservi la tua parola.
{119:102} Io non mi sono stornato dalle tue leggi; Perciocchè tu mi hai ammaestrato.
{119:103} Oh! quanto son dolci le tue parole al mio palato! Son più dolci che miele alla mia bocca.
{119:104} Io son divenuto avveduto per li tuoi comandamenti; Perciò, odio ogni sentiero di falsità.
{119:105} La tua parola è una lampana al mio piè, Ed un lume al mio sentiero.
{119:106} Io ho giurato, e l'atterrò, Di osservare le leggi della tua giustizia.
{119:107} Io son sommamente afflitto; O Signore, vivificami secondo la tua parola.
{119:108} Deh! Signore, gradisci le offerte volontarie della mia bocca, Ed insegnami le tue leggi.
{119:109} Io ho l'anima mia del continuo in palma di mano; E pur non ho dimenticata la tua Legge.
{119:110} Gli empi mi hanno tesi de' lacci; E pur non mi sono sviato da' tuoi comandamenti.
{119:111} Le tue testimonianze son la mia eredità in perpetuo; Perciocchè esse son la letizia del mio cuore.
{119:112} Io ho inchinato il mio cuore a mettere in opera i tuoi statuti, In perpetuo, infino al fine.
{119:113} Io odio i discorsi; Ma amo la tua Legge.
{119:114} Tu sei il mio nascondimento, ed il mio scudo; Io spero nella tua parola.
{119:115} Ritraetevi da me, maligni; Ed io guarderò i comandamenti del mio Dio.
{119:116} Sostienmi, secondo la tua parola, ed io viverò; E non rendermi confuso della mia speranza.
{119:117} Confortami, ed io sarò salvato; E riguarderò del continuo a' tuoi statuti.
{119:118} Tu calpesti tutti quelli che si sviano da' tuoi statuti; Perciocchè la lor frode è una cosa falsa.
{119:119} Tu riduci al niente tutti gli empi della terra, come schiume; Perciò io amo le tue testimonianze.
{119:120} La mia carne si raccapriccia tutta per lo spavento di te; Ed io temo de' tuoi giudicii.
{119:121} Io ho fatto ciò che è diritto e giusto; Non abbandonarmi a quelli che mi oppressano.
{119:122} Da' sicurtà per lo tuo servitore in bene, E non lasciar che i superbi mi oppressino.
{119:123} Gli occhi miei vengono meno dietro alla tua salute, Ed alla parola della tua giustizia.
{119:124} Opera inverso il tuo servitore secondo la tua benignità, Ed insegnami i tuoi statuti.
{119:125} Io son tuo servitore; dammi intelletto; Acciocchè io possa conoscere le tue testimonianze.
{119:126} Egli è tempo che il Signore operi; Essi hanno annullata la tua Legge.
{119:127} Perciò io amo i tuoi comandamenti più che oro; Anzi più che oro finissimo.
{119:128} Perciò approvo, come diritti, tutti i tuoi comandamenti intorno ad ogni cosa; Ed odio ogni sentiero di menzogna.
{119:129} Le tue testimonianze son cose maravigliose; Perciò l'anima mia le ha guardate.
{119:130} La dichiarazione delle tue parole allumina, E dà intelletto a' semplici.
{119:131} Io ho aperta la bocca, ed ho ansato; Perciocchè io ho bramati i tuoi comandamenti.
{119:132} Riguarda a me, ed abbi pietà di me, Secondo ch'è ragionevole di fare inverso quelli che amano il tuo Nome.
{119:133} Ferma i miei passi nella tua parola; E non lasciare che alcuna iniquità signoreggi sopra me.
{119:134} Riscuotimi dall'oppressione degli uomini; Ed io osserverò i tuoi comandamenti.
{119:135} Fa' rilucere il tuo volto sopra il tuo servitore;
{119:136} Ed insegnami i tuoi statuti. Ruscelli d'acque mi scendono giù dagli occhi; Perciocchè la tua Legge non è osservata.
{119:137} O Signore, tu sei giusto, E i tuoi giudicii son diritti.
{119:138} Tu hai strettamente comandata la giustizia, E la verità delle tue testimonianze.
{119:139} Il mio zelo mi consuma; Perciocchè i miei nemici hanno dimenticate le tue parole.
{119:140} La tua parola è sommamente purgata; E però il tuo servitore l'ama.
{119:141} Io son piccolo e sprezzato; Ma però non ho dimenticati i tuoi comandamenti.
{119:142} La tua giustizia è una giustizia eterna, E la tua Legge è verità.
{119:143} Tribolazione e distretta mi hanno colto; Ma i tuoi comandamenti sono i miei diletti.
{119:144} Le tue testimonianze sono una giustizia eterna; Dammi intelletto, ed io viverò.
{119:145} Io ho gridato con tutto il cuore; rispondimi, Signore; Ed io guarderò i tuoi statuti.
{119:146} Io ti ho invocato; salvami, Ed io osserverò le tue testimonianze.
{119:147} Io mi son fatto avanti all'alba, ed ho gridato; Io ho sperato nella tua parola.
{119:148} Gli occhi miei prevengono le vigilie della notte. Per meditar nella tua parola.
{119:149} Ascolta la mia voce, secondo la tua benignità; O Signore, vivificami, secondo che tu hai ordinato.
{119:150} Quelli che vanno dietro a scelleratezza, E si sono allontanati dalla tua Legge, si sono accostati a me.
{119:151} O Signore, tu sei vicino; E tutti i tuoi comandamenti son verità.
{119:152} Gran tempo è che io so questo delle tue testimonianze, Che tu le hai stabilite in eterno.
{119:153} Riguarda alla mia afflizione, e tramme ne fuori; Perciocchè io non ho dimenticata la tua Legge.
{119:154} Dibatti la mia lite, e riscuotimi; Vivificami, secondo la tua parola.
{119:155} La salute è lungi dagli empi; Perciocchè non ricercano i tuoi statuti.
{119:156} Le tue misericordie son grandi, Signore; Vivificami secondo ciò che hai ordinato.
{119:157} I miei persecutori ed i miei nemici son molti; Ma io non mi sono deviato dalle tue testimonianze.
{119:158} Io ho veduti i disleali, e ne ho sentita gran noia; Perciocchè non osservano la tua parola.
{119:159} Vedi quanto amo i tuoi comandamenti! Signore, vivificami, secondo la tua benignità.
{119:160} La somma della tua parola è verità; E tutte le leggi della tua giustizia sono in eterno.
{119:161} I principi m'hanno perseguitato senza cagione; Ma il mio cuore ha spavento della tua parola.
{119:162} Io mi rallegro per la tua parola, Come una persona che avesse trovate grandi spoglie.
{119:163} Io odio ed abbomino la menzogna; Ma io amo la tua Legge.
{119:164} Io ti lodo sette volte il dì, Per li giudicii della tua giustizia.
{119:165} Quelli che amano la tua Legge godono di molta pace; E non vi è alcuno intoppo per loro.
{119:166} Signore, io ho sperato nella tua salute; Ed ho messi in opera i tuoi comandamenti.
{119:167} L'anima mia ha osservate le tue testimonianze; Ed io le ho grandemente amate.
{119:168} Io ho osservati i tuoi comandamenti, e le tue testimonianze; Perciocchè tutte le mie vie sono nel tuo cospetto.
{119:169} Pervenga il mio grido al tuo cospetto, o Signore; Dammi intelletto, secondo la tua parola.
{119:170} Venga la mia supplicazione in tua presenza; Riscuotimi, secondo la tua parola.
{119:171} Le mie labbra sgorgheranno lode, Quando tu mi avrai insegnati i tuoi statuti.
{119:172} La mia lingua ragionerà della tua parola; Perciocchè tutti i tuoi comandamenti son giustizia.
{119:173} Siami in aiuto la tua mano; Perciocchè io ho eletti i tuoi comandamenti.
{119:174} Signore, io ho desiderata la tua salute; E la tua Legge è ogni mio diletto.
{119:175} Viva l'anima mia, ed ella ti loderà; E soccorranmi i tuoi ordinamenti.
{119:176} Io vo errando, come una pecora smarrita; cerca il tuo servitore; Perciocchè io non ho dimenticati i tuoi comandamenti.
{i120:1} SALMO CXX Preghiera per venir liberato dalle frodi e dalle calunnie
{120:1} IO ho gridato al Signore, quando sono stato in distretta, Ed egli mi ha risposto.
{120:2} O Signore, riscuoti l'anima mia dalle labbra bugiarde, E dalla lingua frodolente.
{120:3} Che ti darà, e che ti aggiungerà La lingua frodolente?
{120:4} Ella è simile a saette acute, tratte da un uomo prode; Ovvero anche a brace di ginepro.
{120:5} Ahimè! che soggiorno in Mesec, E dimoro presso alle tende di Chedar!
{120:6} La mia persona è omai assai dimorata Con quelli che odiano la pace.
{120:7} Io sono uomo di pace; ma, quando ne parlo, Essi gridano alla guerra.
{i121:1} SALMO CXXI Dio è fedele guardiano del suo popolo
{121:1} IO alzo gli occhi a' monti, Per vedere onde mi verrà aiuto.
{121:2} Il mio aiuto verrà dal Signore Che ha fatto il cielo e la terra.
{121:3} Egli non permetterà che il tuo piè vacilli; Il tuo Guardiano non sonnecchia.
{121:4} Ecco, il Guardiano d'Israele Non sonnecchia, e non dorme.
{121:5} Il Signore è quel che ti guarda; Il Signore è la tua ombra, egli è alla tua man destra.
{121:6} Di giorno il sole non ti ferirà, Nè la luna di notte.
{121:7} Il Signore ti guarderà d'ogni male; Egli guarderà l'anima tua.
{121:8} Il Signore guarderà la tua uscita e la tua entrata, Da ora, e fino in eterno.
{i122:1} SALMO CXXII Preghiera per la pace di Gerusalemme
{122:1} IO mi son rallegrato di ciò che mi è stato detto: Andiamo alla Casa del Signore.
{122:2} O Gerusalemme, I nostri piedi son fermi nelle tue porte.
{122:3} Gerusalemme, che sei edificata Come una città che è ben congiunta insieme.
{122:4} Là ove salgono le tribù, le tribù del Signore, Alla Testimonianza d'Israele, Per celebrare il Nome del Signore,
{122:5} Perciocchè quivi son posti i seggi per lo giudicio, I seggi della Casa di Davide.
{122:6} Richiedete la pace di Gerusalemme; O Gerusalemme, prosperino quelli che ti amano.
{122:7} Pace sia nelle tue fortezze, E tranquillità ne' tuoi palazzi.
{122:8} Per amor de' miei fratelli e de' miei prossimi, Io dirò ora: Pace sia in te.
{122:9} Per amor della Casa del Signore Iddio nostro, Io procaccerò il tuo bene.
{i123:1} SALMO CXXIII Preghiera del fedele disprezzato
{123:1} IO alzo gli occhi miei a te, Che abiti ne' cieli.
{123:2} Ecco, come i servi hanno gli occhi alla mano de' lor padroni; Come la serva ha gli occhi alla mano della sua padrona, Così noi abbiamo gli occhi nostri al Signore Iddio nostro, Infino a tanto ch'egli abbia pietà di noi.
{123:3} Abbi pietà di noi, Signore, abbi pietà di noi; Perciocchè noi siamo molto sazii di disprezzo.
{123:4} L'anima nostra è grandemente sazia Dello scherno degli uomini agiati, dello sprezzo degli altieri.
{i124:1} SALMO CXXIV Dio solo ha liberato il suo popolo
{124:1} DICA pure ora Israele: Se non che il Signore fu per noi;
{124:2} Se non che il Signore fu per noi, Quando gli uomini si levarono contro a noi;
{124:3} Essi ci avrebbero tranghiottiti tutti vivi, Allora che l'ira loro ardeva contro a noi;
{124:4} Allora le acque ci avrebbero inondati; Il torrente sarebbe passato sopra l'anima nostra;
{124:5} Allora le acque gonfiate Sarebbero passate sopra l'anima nostra.
{124:6} Benedetto sia il Signore, Che non ci ha dati in preda a' lor denti.
{124:7} L'anima nostra è scampata dal laccio degli uccellatori, come un uccelletto; Il laccio è stato rotto, e noi siamo scampati.
{124:8} Il nostro aiuto è nel Nome del Signore, Che ha fatto il cielo e la terra.
{i125:1} SALMO CXXV Sicurtà di chi fida in Dio
{125:1} QUELLI che si confidano nel Signore, Son come il monte di Sion, il quale non può essere smosso, E che dimora in perpetuo.
{125:2} Come Gerusalemme è intorniata di monti, Così il Signore è intorno al suo popolo, Da ora in eterno.
{125:3} Perciocchè la verga d'empietà non riposerà in perpetuo Sopra la sorte de' giusti; Acciocchè talora i giusti non mettano le lor mani ad alcuna iniquità.
{125:4} O Signore, fa' bene a' buoni, Ed a quelli che son diritti ne' lor cuori.
{125:5} Ma, quant'è a quelli che deviano dietro alle loro obliquità, Scaccili il Signore con gli operatori d'iniquità. Pace sia sopra Israele.
{i126:1} SALMO CXXVI Lode a Dio per aver ritratto il suo popolo dalla cattività
{126:1} QUANDO il Signore ritrasse Sion di cattività, Egli ci pareva di sognare.
{126:2} Allora fu ripiena la nostra bocca di riso, E la nostra lingua di giubilo; Allora fu detto fra le nazioni: Il Signore ha fatte cose grandi inverso costoro.
{126:3} Il Signore ha fatte cose grandi inverso noi; Noi siamo stati ripieni di letizia.
{126:4} Signore, ritiraci di cattività; Il che sarà come correnti rivi in terra meridionale.
{126:5} Quelli che seminano con lagrime, Mieteranno con canti.
{126:6} Ben vanno piangendo, mentre portano la semenza comprata a prezzo; Ma certo torneranno con canti, portando i lor fasci.
{i127:1} SALMO CXXVII La sicurezza, la prosperità e la prole vengono da Dio solo
{127:1} SE il Signore non edifica la casa, In vano vi si affaticano gli edificatori; Se il Signore non guarda la città, In vano vegghiano le guardie.
{127:2} Voi che vi levate la mattina a buon'ora, e tardi vi posate, E mangiate il pane di doglie, in vano il fate; In luogo di ciò, Iddio dà il sonno a colui ch'egli ama.
{127:3} Ecco, i figliuoli sono una eredità del Signore; Il frutto del ventre è un premio.
{127:4} Quali son le saette in mano d'un valent' uomo, Tali sono i figliuoli in giovanezza.
{127:5} Beato l'uomo che ne ha il suo turcasso pieno; Tali non saranno confusi, Quando parleranno co'  lor nemici nella porta.
{i128:1} SALMO CXXVIII Chi teme Iddio sarà benedetto nella sua famiglia
{128:1} BEATO chiunque teme il Signore, E cammina nelle sue vie.
{128:2} Perciocchè tu mangerai della fatica delle tue mani; Tu sarai beato, ed egli ti sarà bene.
{128:3} La tua moglie sarà dentro della tua casa Come una vigna fruttifera; I tuoi figliuoli saranno d'intorno alla tua tavola, Come piante novelle di ulivi.
{128:4} Ecco, certamente così sarà benedetto L'uomo che teme il Signore.
{128:5} Il Signore ti benedirà di Sion; E tu vedrai il bene di Gerusalemme Tutti i giorni della tua vita;
{128:6} E vedrai i figliuoli de' tuoi figliuoli. Pace sia sopra Israele.
{i129:1} SALMO CXXIX La chiesa perseguitata, ma non distrutta
{129:1} OR dica Israele: Mi hanno molte volte assalito dalla mia fanciullezza;
{129:2} Mi hanno spesse volte assalito dalla mia fanciullezza; E pure ancora non hanno potuto vincermi.
{129:3} Degli aratori hanno arato sopra il mio dosso; V 'hanno tirati i lor solchi.
{129:4} Il Signore è giusto; Egli ha tagliate le funi degli empi.
{129:5} Tutti quelli che odiano Sion Sieno confusi, e voltin le spalle.
{129:6} Sieno come l'erba de' tetti, Che si secca avanti che sia tratta;
{129:7} Della quale il mietitore non empie la sua mano, Nè il suo grembo colui che lega le manelle;
{129:8} Per la quale eziandio i passanti non dicono: La benedizione del Signore sia sopra voi; Noi vi benediciamo nel Nome del Signore.
{i130:1} SALMO CXXX Confessione dei peccati. Domanda di perdono
{130:1} SIGNORE, io grido a te di luoghi profondi.
{130:2} Signore, ascolta il mio grido; Sieno le tue orecchie attente Alla voce delle mie supplicazioni.
{130:3} Signore, se tu poni mente alle iniquità, Chi potrà durare, o Signore?
{130:4} Ma appo te vi è perdono, Acciocchè tu sii temuto.
{130:5} Io ho aspettato il Signore; l'anima mia l 'ha aspettato, Ed io ho sperato nella sua parola.
{130:6} L'anima mia riguarda al Signore, Più che le guardie non riguardano alla mattina, Stando a guardar quando verrà la mattina.
{130:7} Aspetti Israele il Signore; Perciocchè appo il Signore vi è benignità, E molta redenzione.
{130:8} Ed egli riscatterà Israele Di tutte le sue iniquità.
{i131:1} SALMO CXXXI Umiltà del Salmista
{131:1} SIGNORE, il mio cuore non è elevato, e gli occhi miei non sono altieri; E non cammino in cose più grandi, E più ardue che a me non si conviene,
{131:2} Se non ho composta ed acchetata l'anima mia, A guisa di fanciullo novellamente spoppato appresso sua madre; Se l'anima mia non è stata in me, A guisa di fanciullo novellamente spoppato.
{131:3} Israele speri nel Signore Da ora in eterno.
{i132:1} SALMO CXXXII Zelo del Salmista per il Tempio e per l'Arca. Le promesse fatte da Dio a Davide
{132:1} RICORDATI, Signore, di Davide, E di tutte le sue afflizioni.
{132:2} Come egli giurò al Signore, E fece voto al Possente di Giacobbe, dicendo:
{132:3} Se io entro nel tabernacolo della mia casa, Se salgo sopra la lettiera del mio letto;
{132:4} Se do alcun sonno agli occhi miei, O alcun sonnecchiare alle mie palpebre;
{132:5} Infino a tanto che io abbia trovato un luogo al Signore, Degli abitacoli al Possente di Giacobbe.
{132:6} Ecco, noi abbiamo udito che l'Arca era stata nella contrada Efratea; Poi la trovammo ne' campi di Iaar.
{132:7} Entriamo negli abitacoli del Signore; Adoriamo allo scannello de' suoi piedi.
{132:8} Levati, Signore; Tu, e l'Arca della tua forza, per entrar nel tuo riposo.
{132:9} I tuoi sacerdoti sieno rivestiti di giustizia, E giubilino i tuoi santi.
{132:10} Per amor di Davide, tuo servitore, Non negare al tuo unto la sua richiesta.
{132:11} Il Signore giurò verità a Davide, E non la rivocherà, dicendo: Io metterò sopra il tuo trono del frutto del tuo ventre.
{132:12} Se i tuoi figliuoli osservano il mio patto, E la mia testimonianza, che io insegnerò loro; Essi, e i lor figliuoli in perpetuo, Sederanno sopra il tuo trono.
{132:13} Perciocchè il Signore ha eletta Sion; Egli l'ha gradita per sua stanza, dicendo:
{132:14} Questo è il mio riposo in perpetuo, Qui abiterò; perciocchè questo è il luogo che io ho desiderato.
{132:15} Io benedirò largamente la sua vittuaglia; Io sazierò di pane i suoi poveri.
{132:16} E vestirò i suoi sacerdoti di vesti di liberazione; E i suoi santi giubileranno in gran letizia.
{132:17} Quivi farò germogliare un corno a Davide; E terrò accesa una lampana al mio unto.
{132:18} Io vestirò i suoi nemici di vergogna; E la sua benda reale fiorirà sopra lui.
{i133:1} SALMO CXXXIII Eccellenza dell'amor fraterno
{133:1} ECCO, quant' è buono, e quant'è piacevole, Che fratelli dimorino insieme!
{133:2} Questo è come l'olio eccellente, Che è sparso sopra il capo d'Aaronne; Il quale gli scende in su la barba, E poi cola infino al lembo de' suoi vestimenti.
{133:3} Come la rugiada di Hermon, Che scende sopra i monti di Sion; Perciocchè il Signore ha ordinata quivi la benedizione, E la vita in eterno.
{i134:1} SALMO CXXXIV Esortazione a benedire il Signore
{134:1} ECCO, benedite il Signore, voi tutti i servitori del Signore, Che state le notti nella Casa del Signore,
{134:2} Alzate le vostre mani verso il santuario, E benedite il Signore.
{134:3} Benedicati da Sion il Signore, Che ha fatto il cielo e la terra.
{i135:1} SALMO CXXXV Dio lodato per la sua bontà, la sua potenza ed i suoi giudicii. — Vanità degl'idoli
{135:1} ALLELUIA. Lodate il Nome del Signore; Lodate lo, voi servitori del Signore;
{135:2} Che state nella Casa del Signore, Ne' cortili della Casa del nostro Dio.
{135:3} Lodate il Signore; perciocchè il Signore è buono; Salmeggiate al suo Nome, perciocchè è amabile.
{135:4} Conciossiachè il Signore si abbia eletto Giacobbe Ed Israele per suo tesoro riposto.
{135:5} Certo io conosco che il Signore è grande, E che il nostro Signore è maggiore di tutti gl'iddii.
{135:6} Il Signore fa tutto ciò che gli piace In cielo ed in terra; Ne' mari, ed in tutti gli abissi.
{135:7} Egli fa salire i vapori dall'estremità dalle terra; Egli fa i lampi per la pioggia; Egli trae fuori il vento da' suoi tesori.
{135:8} Egli è quel che percosse i primogeniti di Egitto, Così degli uomini, come degli animali.
{135:9} Che mandò segni e prodigi, in mezzo di te, o Egitto; Sopra Faraone, e sopra tutti i suoi servitori.
{135:10} Che percosse nazioni grandi, Ed uccise re potenti;
{135:11} Sihon, re degli Amorrei, E Og, re di Basan, E i re di tutti i regni di Canaan;
{135:12} E diede i lor paesi per eredità, Per eredità ad Israele, suo popolo.
{135:13} O Signore, il tuo Nome è in eterno; O Signore, la memoria di te è per ogni età.
{135:14} Quando il Signore avrà fatti i suoi giudicii sopra il suo popolo, Egli si pentirà per amor de' suoi servitori.
{135:15} Gl'idoli delle genti sono argento ed oro, Opera di mani d'uomini;
{135:16} Hanno bocca, e non parlano; Hanno occhi, e non veggono;
{135:17} Hanno orecchi, e non odono; Ed anche non hanno fiato alcuno nella lor bocca.
{135:18} Simili ad essi sieno quelli che li fanno; Chiunque in essi si confida.
{135:19} Casa d'Israele, benedite il Signore; Casa d'Aaronne, benedite il Signore.
{135:20} Casa di Levi, benedite il Signore; Voi che temete il Signore, beneditelo.
{135:21} Benedetto sia da Sion il Signore, Che abita in Gerusalemme. Alleluia.
{i136:1} SALMO CXXXVI Dio lodato per le sue opere e perchè la sua benignità è in eterno
{136:1} CELEBRATE il Signore; perciocchè egli è buono; Perciocchè la sua benignità è in eterno.
{136:2} Celebrate l'Iddio degl'iddii; Perciocchè la sua benignità è in eterno.
{136:3} Celebrate il Signore de' signori; Perciocchè la sua benignità è in eterno.
{136:4} Celebrate colui che solo fa maraviglie grandi; Perciocchè la sua benignità è in eterno.
{136:5} Colui che ha fatti i cieli con intendimento; Perciocchè la sua benignità è in eterno.
{136:6} Colui che ha distesa la terra sopra le acque; Perciocchè la sua benignità è in eterno.
{136:7} Colui che fa fatti i gran luminari; Perciocchè la sua benignità è in eterno.
{136:8} Il sole, per avere il reggimento del giorno; Perciocchè la sua benignità è in eterno.
{136:9} La luna e le stelle, per avere i reggimenti della notte; Perciocchè la sua benignità è in eterno.
{136:10} Colui che percosse gli Egizi ne' lor primogeniti; Perciocchè la sua benignità è in eterno.
{136:11} E trasse fuori Israele del mezzo di loro; Perciocchè la sua benignità è in eterno.
{136:12} Con man potente, e con braccio steso; Perciocchè la sua benignità è in eterno.
{136:13} Colui che spartì il Mar rosso in due; Perciocchè la sua benignità è in eterno.
{136:14} E fece passare Israele per lo mezzo di esso; Perciocchè la sua benignità è in eterno.
{136:15} E traboccò nel Mar rosso Faraone ed il suo esercito; Perciocchè la sua benignità è in eterno.
{136:16} Colui che condusse il suo popolo per lo deserto; Perciocchè la sua benignità è in eterno.
{136:17} Colui per percosse re grandi; Perciocchè la sua benignità è in eterno.
{136:18} Ed uccise re potenti; Perciocchè la sua benignità è in eterno.
{136:19} Sihon, re degli Amorrei; Perciocchè la sua benignità è in eterno.
{136:20} Ed Og, re di Basan; Perciocchè la sua benignità è in eterno.
{136:21} E diede il lor paese in eredità; Perciocchè la sua benignità è in eterno.
{136:22} In eredità ad Israele, suo servitore; Perciocchè la sua benignità è in eterno.
{136:23} Il quale, quando siamo stati abbassati, si è ricordato di noi; Perciocchè la sua benignità è in eterno.
{136:24} E ci ha riscossi da' nostri nemici; Perciocchè la sua benignità è in eterno.
{136:25} Il quale dà il cibo ad ogni carne; Perciocchè la sua benignità è in eterno.
{136:26} Celebrate il Signore de' cieli; Perciocchè la sua benignità è in eterno.
{i137:1} SALMO CXXXVII Lamento d'Israele nella cattività
{137:1} ESSENDO presso alle fiumane di Babilonia, Dove noi sedevamo, ed anche piangevamo, Ricordandoci di Sion,
{137:2} Noi avevamo appese le nostre cetere A' salci, in mezzo di essa.
{137:3} Benchè quelli che ci avevano menati in cattività Ci richiedessero quivi che cantassimo; E quelli che ci facevano urlar piangendo Ci richiedessero canzoni d 'allegrezza, dicendo: Cantateci delle canzoni di Sion;
{137:4} Come avremmo noi cantate le canzoni del Signore In paese di stranieri?
{137:5} Se io ti dimentico, o Gerusalemme; Se la mia destra ti dimentica;
{137:6} Resti attaccata la mia lingua al mio palato, Se io non mi ricordo di te; Se non metto Gerusalemme In capo d' ogni mia allegrezza
{137:7} Ricordati, Signore, de' figliuoli di Edom, I quali, nella giornata di Gerusalemme, Dicevano: Spianate, spianate, Fino a' fondamenti.
{137:8} O figliuola di Babilonia, che devi esser distrutta, Beato chi ti farà la retribuzione Del male che tu ci hai fatto!
{137:9} Beato chi piglierà i tuoi piccoli figliuoli, E li sbatterà al sasso.
{i138:1} SALMO CXXXVIII Ringraziamento a Dio per la sua fedeltà. Tutti i re lo loderanno
{138:1} IO ti celebrerò con tutto il mio cuore; Io ti salmeggerò davanti agli Angeli.
{138:2} Io adorerò verso il Tempio della tua santità, E celebrerò il tuo Nome, per la tua benignità, e per la tua verità; Perciocchè tu hai magnificata la tua parola, sopra ogni tua fama.
{138:3} Nel giorno che io ho gridato, tu mi hai risposto; Tu mi hai accresciuto di forze nell'anima mia.
{138:4} Tutti i re della terra ti celebreranno, Signore, Quando avranno udite le parole della tua bocca;
{138:5} E canteranno delle vie del Signore; Conciossiachè grande sia la gloria del Signore.
{138:6} Perciocchè il Signore è eccelso, e riguarda le cose basse; E conosce da lungi l'altiero.
{138:7} Se io cammino in mezzo di distretta, tu mi manterrai in vita; Tu stenderai la mano sopra la faccia de' miei nemici, E la tua destra mi salverà.
{138:8} Il Signore compierà l'opera sua intorno a me; O Signore, la tua benignità è in eterno; Non lasciar le opere delle tue mani.
{i139:1} SALMO CXXXIX Onnipresenza ed onniscienza di Dio
{139:1} SIGNORE, tu mi hai investigato, e tu mi conosci.
{139:2} Tu vedi quando mi seggo, e quando mi alzo; Tu intendi da lungi il mio pensiero.
{139:3} Tu aggiri i miei sentieri e il mio ricetto; E sei usato a tutte le mie vie.
{139:4} Perciocchè non essendo ancora la parola sopra la mia lingua, Ecco, Signore, tu sai già il tutto.
{139:5} Tu mi strigni dietro e davanti; E mi metti la mano addosso.
{139:6} La tua conoscenza è tanto maravigliosa che io non posso sottrarmene; E tanto eccelsa, che appo lei non posso nulla.
{139:7} Dove me ne andrò d'innanzi al tuo Spirito? E dove me ne fuggirò dal tuo cospetto?
{139:8} Se io salgo in cielo, tu vi sei; E se mi metto a giacere ne' luoghi bassi sotterra, eccoviti.
{139:9} Se prendo le ale dell'alba, E vo a dimorar nell'estremità del mare;
{139:10} Anche quivi mi condurrà la tua mano, E la tua destra mi prenderà.
{139:11} E se dico: Certo, le tenebre mi appiatteranno, La notte sarà luce d'intorno a me.
{139:12} Le tenebre stesse non possono oscurarti nulla; Anzi la notte ti risplende come il giorno; E le tenebre e la luce ti son tutt'uno.
{139:13} Conciossiachè tu possegga le mie reni; Tu mi hai composto nel seno di mia madre.
{139:14} Io ti celebrerò; perciocchè io sono stato maravigliosamente formato In maniere stupende; Le tue opere son maravigliose, E l'anima mia lo sa molto bene.
{139:15} La fabbrica delle mie ossa non ti fu celata, Quando io fui fatto in occulto, E lavorato nelle basse parti delle terra.
{139:16} I tuoi occhi videro la massa informe del mio corpo; E tutte queste cose erano scritte nel tuo libro, Nel tempo che si formavano, Quando niuna di esse era ancora.
{139:17} Oh! quanto mi sono, o Dio, preziosi i tuoi pensamenti! Quanto son grandi le somme di essi!
{139:18} Se io li voglio annoverare, sono in maggior numero che la rena; Quando io mi risveglio, io sono ancora teco.
{139:19} Certo, o Dio, tu ucciderai l'empio; Perciò, uomini di sangue, dipartitevi da me.
{139:20} Perciocchè i tuoi nemici ti hanno nominato a scelleratezza; Hanno preso in bocca il tuo Nome in vano.
{139:21} O Signore, non odio io quelli che t'odiano? E non mi accuoro io per quelli che si levano contro a te?
{139:22} Io li odio d'un odio perfetto; Io li ho per nemici.
{139:23} O Dio, investigami, e conosci il mio cuore; Provami, e conosci i miei pensieri;
{139:24} E vedi se vi è in me alcuna via iniqua; E giudami per la via del mondo.
{i140:1} SALMO CXL Preghiera per ottener liberazione da nemici potenti ed ingiusti
{140:1} RISCUOTIMI, o Signore, dall'uomo malvagio; Guardami dall'uomo violento;
{140:2} I quali macchinano de' mali nel cuore, E tuttodì muovono guerre.
{140:3} Aguzzano la lor lingua come il serpente; Veleno d'aspido è sotto alle lor labbra. (Sela.)
{140:4} Preservami, o Signore, dalle mani dell'empio; Guardami dall'uomo violento; Che hanno macchinato di far cadere i miei piedi.
{140:5} I superbi mi hanno nascosto un laccio, e delle funi; Mi hanno tesa una rete sul sentiero; Mi hanno poste delle trappole. (Sela.)
{140:6} Io ho detto al Signore: Tu sei il mio Dio; O Signore, porgi l'orecchio al grido delle mie supplicazioni.
{140:7} O Signore Iddio, che sei la forza della mia salute, Tu hai coperto il mio capo nel giorno dell'armi;
{140:8} O Signore, non concedere agli empi ciò che desiderano; Non dar compimento a' lor disegni, onde s'innalzino. (Sela.)
{140:9} Fa 'che la perversità delle labbra Di coloro che m'intorniano copra loro la testa.
{140:10} Caggiano loro addosso carboni accesi; Trabocchili Iddio nel fuoco. In fosse profonde, onde non possano risorgere.
{140:11} Non sia l'uomo maldicente stabilito in terra; Il male cacci l'uomo violento in precipizii.
{140:12} Io so che il Signore farà ragione all'afflitto, E diritto a' poveri.
{140:13} Certo, i giusti celebreranno il tuo Nome; Gli uomini diritti abiteranno appresso alla tua faccia.
{i141:1} SALMO CXLI Preghiera per esser preservato dalle tentazioni
{141:1} O SIGNORE, io t'invoco; affrettati a rispondermi; Porgi l'orecchio alla mia voce, mentre io grido a te.
{141:2} La mia orazione sia addirizzata al tuo cospetto, come l'incenso; E il mio alzar delle mani come l'offerta della sera.
{141:3} O Signore, poni guardia alla mia bocca; Guarda l'uscio delle mie labbra.
{141:4} Non lasciar che il mio cuore s'inchini a cosa alcuna malvagia, Per darmi a commettere opere empie, Con gli uomini operatori d'iniquità; E fa ' che io non mangi delle lor delizie.
{141:5} Pestimi pure il giusto, ciò mi sarà benignità; E riprendami, ciò mi sarà olio eccellente, Il qual non mi fiaccherà il capo; Anzi più ch'egli lo farà, più pregherò per loro nelle loro avversità.
{141:6} I rettori di costoro furono abbandonati dentro alla roccia, E pure udirono le mie parole ch'erano piacevoli.
{141:7} Le nostre ossa sono sparse su la bocca del sepolcro, Come quando altri spezza, e schianta legne per terra.
{141:8} Perciocchè, o Signore Iddio, gli occhi miei sono intenti a te, Ed io spero in te; non privar di riparo l'anima mia.
{141:9} Guardami dal laccio che mi è stato teso, Dal le trappole degli operatori d'iniquità.
{141:10} Caggiano gli empi nelle lor reti tutti quanti, Mentre io passerò oltre.
{i142:1} SALMO CXLII Preghiera in pericolo estremo
{142:1} IO grido colla mia voce al Signore; Io supplico al Signore colla mia voce.
{142:2} Io spando la mia orazione davanti a lui; Io racconto davanti a lui la mia tribolazione,
{142:3} Mentre lo spirito mio spasima in me. Or tu, Signore, conosci il mio sentiero. Essi mi hanno nascosto un laccio In su la via, per la quale ho da camminare.
{142:4} Io riguardo a destra, e miro; E non vi è alcuno che mi riconosca; Ogni rifugio è perduto per me; Non vi è alcuno che abbia cura dell'anima mia.
{142:5} O Signore, io grido a te; Io dico: Tu sei il mio ricetto, La mia parte nella terra de' viventi.
{142:6} Attendi al mio gridare; Perciocchè io son ridotto in molto misero stato; Riscuotimi da quelli che mi perseguitano; Perciocchè son più possenti di me.
{142:7} Tira fuor di carcere l'anima mia, Acciocchè io celebri il tuo Nome; I giusti m'intonieranno, Quando tu mi avrai fatta la mia retribuzione.
{i143:1} SALMO CXLIII Preghiera per ottener liberazione dai nemici
{143:1} SIGNORE, ascolta la mia orazione, Porgi l'orecchio alle mie supplicazioni; Per la tua verità, e per la tua giustizia, rispondimi.
{143:2} E non venire a giudicio col tuo servitore; Perciocchè niun vivente sarà trovato giusto nel tuo cospetto.
{143:3} Perciocchè il nemico perseguita l'anima mia; Egli ha fiaccata, ed atterrata la mia vita; Egli mi fa giacere in luoghi tenebrosi, Come quelli che son morti già da lungo tempo.
{143:4} E lo spirito mio spasima in me; Il mio cuore è tutto smarrito dentro di me.
{143:5} Io mi rammemoro i giorni antichi; Io medito tutti i tuoi fatti; Io ragiono delle opere delle tue mani.
{143:6} Io spiego a te le mie mani; L'anima mia è intenta a te, come terra asciutta. (Sela.)
{143:7} Affrettati a rispondermi, Signore; Lo spirito mio vien meno; Non nasconder da me la tua faccia, Sì che io sia renduto simile a quelli che scendono nella fossa.
{143:8} Fammi sentir la mattina la tua benignità, Perciocchè io mi confido in te; Fammi conoscer la via per la quale ho da camminare, Perciocchè io levo l'anima mia a te.
{143:9} Signore, riscuotimi da' miei nemici; Io mi riduco a te per nascondermi.
{143:10} Insegnami a far la tua volontà; Perciocchè tu sei il mio Dio; Il tuo buono Spirito mi giudi nella terra della dirittura.
{143:11} O Signore, vivificami, per amor del tuo Nome; Tira fuor di distretta l'anima mia, per la tua giustizia.
{143:12} E per la tua benignità, distruggi i miei nemici, E fa' perir tutti quelli che affliggono l'anima mia; Perciocchè io son tuo servitore.
{i144:1} SALMO CXLIV Ringraziamento per la protezione già avuta da Dio, e preghiera per ulteriori liberazioni
{144:1} BENEDETTO sia il Signore, mia Rocca, Il quale ammaestra le mie mani alla battaglia, E le mie dita alla guerra.
{144:2} Egli è la mia benignità e la mia fortezza; Il mio alto ricetto ed il mio liberatore; Egli è il mio scudo, ed io mi confido in lui; Egli è quello che abbatte i popoli sotto me.
{144:3} O Signore, che cosa è l'uomo, che tu ne abbi cura? Che cosa è il figliuol dell'uomo, che tu ne faccia conto?
{144:4} L'uomo è simile a vanità; I suoi giorni son come l'ombra che passa.
{144:5} Signore, abbassa i tuoi cieli, e scendi; Tocca i monti, e fa' che fumino.
{144:6} Vibra il folgore, e dissipa quella gente; Avventa le tua saette, e mettili in rotta.
{144:7} Stendi le tue mani da alto, E riscuotimi, e trammi fuor di grandi acque, Di man degli stranieri;
{144:8} La cui bocca parla menzogna; E la cui destra è destra di frode.
{144:9} O Dio, io ti canterò un nuovo cantico; Io ti salmeggerò in sul saltero ed in sul decacordo.
{144:10} Tu, che dài vittoria ai re; Che riscuoti Davide, tuo servitore, dalla spada scellerata;
{144:11} Liberami, e riscuotimi dalla mano degli stranieri. La cui bocca parla menzogna, E la cui destra è destra di frode.
{144:12} Acciocchè i nostri figliuoli sieno come piante novelle, Bene allevate nella lor giovanezza; E le nostre figliuole sieno come i cantoni intagliati Dell'edificio d'un palazzo;
{144:13} E le nostre celle sieno piene, E porgano ogni specie di beni; E le nostre gregge moltiplichino a migliaia, e a diecine di migliaia, Nelle nostre campagne;
{144:14} E i nostri buoi sieno grossi e possenti; E non vi sia per le nostre piazze nè assalto, Nè uscita, nè grido alcuno.
{144:15} Beato il popolo che è in tale stato; Beato il popolo, di cui il Signore è l'Iddio.
{i145:1} SALMO CXLV Grandezza, bontà e provvidenza di Dio
{145:1} O DIO mio, Re mio, io ti esalterò; E benedirò il tuo Nome in sempiterno.
{145:2} Io ti benedirò tuttodì; E loderò il tuo Nome in sempiterno.
{145:3} Il Signore è grande, e degno di somma lode; E la sua grandezza non può essere investigata.
{145:4} Un'età dopo l'altra predicherà le lodi delle tue opere; E gli uomini racconteranno le tue prodezze.
{145:5} Io ragionerò della magnificenza della gloria della tua maestà, E delle tue maraviglie.
{145:6} E gli uomini diranno la potenza delle tue opere tremende; Ed io narrerò la tua grandezza.
{145:7} Essi sgorgheranno la ricordanza della tua gran bontà, E canteranno con giubilo la tua giustizia.
{145:8} Il Signore è grazioso, e pietoso; Lento all'ira, e di gran benignità.
{145:9} Il Signore è buono inverso tutti; E le sue compassioni son sopra tutte le sue opere.
{145:10} O Signore, tutte le tue opere ti celebreranno; E i tuoi santi ti benediranno:
{145:11} Diranno la gloria del tuo regno; E narreranno la tua forza;
{145:12} Per far note le tue prodezze, E la magnificenza della gloria del tuo regno a' figliuoli degli uomini.
{145:13} Il tuo regno è un regno di tutti i secoli, E la tua signoria è per ogni età.
{145:14} Il Signore sostiene tutti quelli che cadono, E rileva tutti quelli che dichinano.
{145:15} Gli occhi di tutti sperano in te; E tu dài loro il lor cibo al suo tempo.
{145:16} Tu apri la tua mano, E sazii di benevolenza ogni vivente
{145:17} Il Signore è giusto in tutte le sue vie, E benigno in tutte le sue opere.
{145:18} Il Signore è presso di tutti quelli che l'invocano, Di tutti quelli che l'invocano in verità.
{145:19} Egli adempie il desiderio di quelli che lo temono, E ode il lor grido, e li salva.
{145:20} Il Signore guarda tutti quelli che l'amano; E distruggerà tutti gli empi.
{145:21} La mia bocca narrerà la lode del Signore; E ogni carne benedirà il Nome della sua santità In sempiterno.
{i146:1} SALMO CXLVI Fralezza dell'uomo; fedeltà di Dio
{146:1} ALLELUIA. Anima mia, loda il Signore.
{146:2} Io loderò il Signore, mentre viverò; Io salmeggerò al mio Dio, mentre durerò.
{146:3} Non vi confidate in principi, Nè in alcun figliuol d'uomo, che non ha modo di salvare.
{146:4} Il suo fiato uscirà, ed egli se ne ritornerà nella sua terra; In quel dì periranno i suoi disegni.
{146:5} Beato colui che ha l'Iddio di Giacobbe in suo aiuto, La cui speranza è nel Signore Iddio suo
{146:6} Il quale ha fatto il cielo e la terra, Il mare, e tutto ciò ch' è in essi; Che osserva la fede in eterno;
{146:7} Il qual fa ragione agli oppressati; E dà del cibo agli affamati. Il Signore scioglie i prigioni.
{146:8} Il Signore apre gli occhi a' ciechi; Il Signore rileva quelli che son chinati; Il Signore ama i giusti.
{146:9} Il Signore guarda i forestieri; Egli solleva l'orfano e la vedova; E sovverte la via degli empi.
{146:10} Il Signore regna in eterno, E il tuo Dio, o Sion, per ogni età. Alleluia.
{i147:1} SALMO CXLVII Esortazione a lodare Iddio per i suoi beneficii
{147:1} LODATE il Signore; Perciocchè egli è cosa buona e dilettevole di salmeggiar l'Iddio nostro; La lode è decevole.
{147:2} Il Signore è quel ch'edifica Gerusalemme; Egli raccoglierà i dispersi d'Israele.
{147:3} Egli è quel che guarisce quelli che hanno il cuor rotto, E fascia le lor doglie;
{147:4} Che conta il numero delle stelle; Che le chiama tutte per li nomi loro.
{147:5} Il nostro Signore è grande, e di gran forza; La sua intelligenza è infinita.
{147:6} Il Signore solleva i mansueti; Ed abbatte gli empi fino a terra.
{147:7} Cantate al Signore con lode; Salmeggiate colla cetera all'Iddio nostro;
{147:8} Il qual copre il cielo di nuvole, Ed apparecchia la pioggia alla terra, E fa che i monti producono l'erba.
{147:9} Che dà la sua pastura al bestiame. A' figli de' corvi, che gridano.
{147:10} Egli non si compiace nella forza del cavallo; Egli non gradisce le gambe dell'uomo.
{147:11} Il Signore gradisce quelli che lo temono, Quelli che sperano nella sua benignità.
{147:12} Gerusalemme, celebra il Signore; Sion, loda il tuo Dio.
{147:13} Perciocchè egli rinforza le sbarre delle tue porte; Egli benedice i tuoi figliuoli in mezzo di te.
{147:14} Egli è quel che mantiene il tuo paese in pace; Che ti sazia di grascia di frumento;
{147:15} Che manda il suo dire in terra; E la sua parola corre velocissimamente;
{147:16} Che manda la neve a guisa di lana; Che sparge la brina a guisa di cenere;
{147:17} Che getta il suo ghiaccio come per pezzi; E chi potrà durar davanti al suo freddo?
{147:18} Egli manda la sua parola, e fa struggere quelle cose; Egli fa soffiare il suo vento, è le acque corrono.
{147:19} Egli annunzia le sue parole a Giacobbe; I suoi statuti e le sue leggi ad Israele.
{147:20} Egli non ha fatto così a tutte le genti; Ed esse non conoscono le sue leggi. Alleluia.
{i148:1} SALMO CXLVIII L'intero creato lodi il Signore
{148:1} ALLELUIA. Lodate il Signore dal cielo; Lodatelo ne'  luoghi altissimi.
{148:2} Lodatelo voi, suoi Angeli tutti. Lodatelo voi, suoi eserciti.
{148:3} Lodatelo, sole e luna; Lodatelo voi, stelle lucenti tutte.
{148:4} Lodatelo voi, cieli de' cieli; E voi, acque che siete di sopra al cielo.
{148:5} Tutte queste cose lodino il nome del Signore; Perciocchè al suo comandamento furono create.
{148:6} Ed egli le ha stabilite per sempre ed in perpetuo; Egli ne ha fatto uno statuto, il qual non trapasserà giammai.
{148:7} Lodate il Signore della terra. Balene, ed abissi tutti;
{148:8} Fuoco, e gragnuola; neve, e vapore, E vento tempestoso ch'eseguisce la sua parola;
{148:9} Monti, e colli tutti; Alberi fruttiferi, e cedri tutti;
{148:10} Fiere, e bestie domestiche tutte; Rettili, ed uccelli alati;
{148:11} Re della terra, e popoli tutti; Principi, e rettori della terra tutti;
{148:12} Giovani, ed anche vergini; Vecchi, e fanciulli;
{148:13} Lodino il Nome del Signore; Perciocchè il Nome di lui solo è innalzato; La sua maestà è sopra la terra, e sopra il cielo.
{148:14} Ed ha alzato un corno al suo popolo, Il che è materia di lode a tutti i suoi santi: A' figliuoli d'Israele, suo popolo prossimo. Alleluia.
{i149:1} SALMO CXLIX I fedeli lodino il loro Dio
{149:1} ALLELUIA. Cantate al Signore un nuovo cantico; Cantate la sua lode nella raunanza de' santi.
{149:2} Rallegrisi Israele nel suo Fattore; Festiggino i figliuoli di Sion nel Re loro.
{149:3} Lodino il suo Nome sul flauto; Salmeggingli col tamburo e colla cetera.
{149:4} Perciocchè il Signore gradisce il suo popolo; Egli glorificherà i mansueti per la sua salute.
{149:5} I santi festeggeranno con gloria, Canteranno sopra i lor letti;
{149:6} Avranno nella lor gola le esaltazioni di Dio, E nelle mani spade a due tagli;
{149:7} Per far vendetta fra le genti, E castigamenti fra i popoli.
{149:8} Per legare i loro re con catene, E gli onorati d'infra loro con ceppi di ferro;
{149:9} Per mandare ad esecuzione sopra loro il giudicio scritto; Il che sarà gloria a tutti i suoi santi. Alleluia.
{i150:1} SALMO CL Tutte le creature lodino il Signore
{150:1} ALLELUIA. Lodate Iddio nel suo santuario; Lodatelo nella distesa della sua gloria.
{150:2} Lodatelo per le sue prodezze; Lodatelo secondo la sua somma grandezza.
{150:3} Lodatelo col suon della tromba; Lodatelo col saltero e col la cetera.
{150:4} Lodatelo col tamburo e col flauto; Lodatelo coll'arpicordo e col l'organo.
{150:5} Lodatelo con cembali sonanti; Lodatelo con cembali squillanti.
{150:6} Ogni cosa che ha fiato lodi il Signore. Alleluia.
