{i1:1} Giovanni il Battezzatore predica nel deserto (vedi Matteo 3,1-12; Luca 3,1-18; Giovanni 1,19-28)
{1:1} Questo è l’inizio del *Vangelo, il lieto messaggio di Gesù, che è il *Cristo e il *Figlio di Dio.
{1:2} Nel libro del *profeta Isaia, Dio dice: Io mando il mio messaggero davanti a te a preparare la tua strada.
{1:3} È una voce che grida nel deserto: preparate la via per il Signore, spianate i suoi sentieri!
{1:4} Ed ecco, come aveva scritto il profeta, un giorno Giovanni il Battezzatore venne nel deserto e cominciò a dire: « ∆ Cambiate vita, fatevi battezzare e Dio perdonerà i vostri peccati!».
{1:5} La gente andava da lui: venivano da Gerusalemme e da tutta la regione della Giudea, confessavano pubblicamente i loro peccati ed egli li battezzava nel fiume Giordano.
{1:6} Giovanni aveva un vestito fatto di peli di cammello e portava attorno ai fianchi una cintura di cuoio; mangiava cavallette e miele selvatico.
{1:7} Alla folla egli annunziava: «Dopo di me sta per venire colui che è più potente di me; io non sono degno nemmeno di abbassarmi a slacciargli i sandali.
{1:8} Io vi battezzo soltanto con acqua, lui invece vi battezzerà con lo *Spirito Santo ».
{i1:9} Il battesimo di Gesù (vedi Matteo 3,13-17; Luca 3,21-22)
{1:9} In quei giorni, da Nàzaret, un villaggio della Galilea, arrivò anche Gesù e si fece battezzare da Giovanni nel fiume.
{1:10} Mentre usciva dall’acqua, Gesù vide il cielo spalancarsi e lo *Spirito Santo scendere su di lui come una colomba.
{1:11} Allora dal cielo venne una voce: «Tu sei il Figlio mio, che io amo. Io ti ho mandato».
{i1:12} Le tentazioni di Gesù (vedi Matteo 4,1-11; Luca 4,1-13)
{1:12} Subito dopo, lo Spirito di Dio spinse Gesù nel deserto.
{1:13} Là, egli rimase quaranta giorni, mentre Satana lo assaliva con le sue tentazioni. Viveva tra le bestie selvatiche e gli *angeli lo servivano.
{i1:14} Gesù inizia la sua missione in Galilea (vedi Matteo 4,12-17; Luca 4,14-15)
{1:14} Poi Giovanni il Battezzatore fu arrestato e messo in prigione. Allora Gesù andò nella regione della Galilea e cominciò a proclamare ∆ il Vangelo, il lieto messaggio di Dio.
{1:15} Egli diceva: «Il tempo della salvezza è venuto: il *regno di Dio è vicino. Cambiate vita e credete ∆ in questo lieto messaggio!».
{i1:16} Gesù chiama i primi discepoli: quattro pescatori (vedi Matteo 4,18-22; Luca 5,1-11)
{1:16} Un giorno, mentre Gesù camminava lungo la riva del lago di Galilea, vide due pescatori che gettavano le reti: erano Simone e suo fratello Andrea.
{1:17} Egli disse loro: «Venite con me, vi farò diventare pescatori di uomini».
{1:18} Essi abbandonarono subito le reti e lo seguirono.
{1:19} Poco più avanti, Gesù vide i due figli di Zebedèo: Giacomo e suo fratello Giovanni che stavano sulla barca e riparavano le reti.
{1:20} Appena li vide, li chiamò. Essi lasciarono il padre nella barca con gli aiutanti e seguirono Gesù.
{i1:21} Gesù insegna e agisce con autorità (vedi Luca 4,31-37)
{1:21} Giunsero intanto alla città di Cafàrnao e quando fu *sabato Gesù entrò nella *sinagoga e si mise a insegnare.
{1:22} La gente che ascoltava era meravigliata del suo insegnamento: Gesù era diverso dai *maestri della Legge, perché insegnava loro come uno che ha piena autorità.
{1:23} In quella sinagoga c’era anche un uomo tormentato da uno *spirito maligno. Costui improvvisamente si mise a gridare:
{1:24} — Che vuoi da noi, Gesù di Nàzaret? Sei forse venuto a rovinarci? Io so chi sei: ∆ tu sei mandato da Dio.
{1:25} Ma Gesù gli ordinò severamente: — Taci ed esci da quest’uomo!
{1:26} Allora lo spirito maligno scosse con violenza quell’uomo, poi, urlando, uscì da lui.
{1:27} Tutti i presenti rimasero sbalorditi e si chiedevano l’un l’altro: «Che succede? Questo è un insegnamento nuovo, dato con autorità. Costui comanda perfino agli spiriti maligni ed essi gli ubbidiscono!».
{1:28} Ben presto la sua fama si diffuse nella regione della Galilea e tutti sentirono parlare di Gesù.
{i1:29} Gesù guarisce la suocera di Pietro e molti altri (vedi Matteo 8,14-17; Luca 4,38-41)
{1:29} Subito dopo, uscirono dalla sinagoga e andarono a casa di Simone e di Andrea, insieme con Giacomo e Giovanni.
{1:30} La suocera di Simone era a letto, colpita dalla febbre. Appena entrati, parlarono di lei a Gesù.
{1:31} Egli si avvicinò alla donna, la prese per mano e la fece alzare. La febbre sparì ed essa si mise a servirli.
{1:32} Verso sera dopo il tramonto del sole, la gente portò a Gesù tutti quelli che erano malati e posseduti dal *demonio.
{1:33} Tutti gli abitanti della città si erano radunati davanti alla porta della casa.
{1:34} Gesù guarì molti di loro che soffrivano di varie malattie e scacciò molti demòni. E poiché i demòni sapevano chi era Gesù, egli non li lasciava parlare.
{i1:35} Gesù predica in tutta la Galilea (vedi Luca 4,42-44)
{1:35} Il giorno dopo Gesù si alzò molto presto, quando ancora era notte fonda, e uscì fuori. Se ne andò in un luogo isolato, e là si mise a pregare.
{1:36} Ma Simone e i suoi compagni si misero a cercarlo,
{1:37} e quando lo trovarono gli dissero: — Tutti ti cercano!
{1:38} Gesù rispose: — Andiamo da un’altra parte, nei villaggi vicini, perché voglio portare il mio messaggio anche là. Per questo infatti ho lasciato Cafàrnao.
{1:39} Viaggiò così per tutta la Galilea predicando nelle sinagoghe e scacciando i demòni.
{i1:40} Gesù guarisce un lebbroso (vedi Matteo 8,1-4; Luca 5,12-16)
{1:40} Un *lebbroso venne verso Gesù, si buttò in ginocchio e gli chiese di aiutarlo. Diceva: — Se vuoi, tu puoi guarirmi.
{1:41} Gesù ebbe compassione di lui, lo toccò con la mano e gli disse: — Sì, lo voglio: guarisci!
{1:42} E subito la lebbra sparì e quell’uomo si trovò guarito.
{1:43} Allora Gesù gli parlò severamente e lo mandò via dicendo:
{1:44} — Ascolta! Non dir niente a nessuno di quel che ti è capitato. Va’ invece dal *sacerdote e fatti vedere da lui; poi offri per la tua guarigione quello che Mosè ha stabilito nella *Legge. Così avranno una prova.
{1:45} Quell’uomo se ne andò, ma subito cominciò a raccontare quello che gli era capitato. Così la notizia si diffuse, tanto che Gesù non poteva più entrare pubblicamente in una città. Se ne stava allora fuori, in luoghi isolati; ma la gente veniva ugualmente da lui da ogni parte.
{i2:1} Gesù guarisce e può perdonare i peccati (vedi Matteo 9,1-8; Luca 5,17-26)
{2:1} Qualche giorno dopo Gesù tornò in città, a Cafàrnao, e si sparse la voce che egli si trovava in casa.
{2:2} Allora venne tanta gente che non c’era più posto per nessuno, nemmeno di fronte alla porta. Gesù parlava alla folla e presentava il suo messaggio.
{2:3} Vennero anche alcune persone che accompagnavano un paralitico, portato in barella da quattro di loro;
{2:4} ma non riuscivano ad arrivare fino a Gesù a causa della folla. Allora scoperchiarono il tetto della casa proprio dove si trovava Gesù; poi, di lassù, fecero scendere la barella con sopra sdraiato il paralitico.
{2:5} Quando Gesù vide la fede di quelle persone disse al paralitico: «Figlio mio, i tuoi peccati sono perdonati».
{2:6} Erano presenti alcuni *maestri della Legge. Se ne stavano seduti e pensavano:
{2:7} «Perché costui osa parlare in questo modo? Egli bestemmia! Solamente Dio può perdonare i peccati!».
{2:8} Ma Gesù conobbe subito i loro pensieri e disse: — Perché ragionate così dentro di voi?
{2:9} È più facile dire al paralitico: Ti sono perdonati i tuoi peccati, oppure dire: Alzati, prendi la tua barella e cammina?
{2:10} Ebbene, io vi farò vedere che il Figlio dell’uomo ha sulla terra il potere di perdonare i peccati. Poi si voltò verso il paralitico e gli disse:
{2:11} — Dico a te: alzati, prendi la tua barella e va’ a casa tua!
{2:12} Mentre tutti lo guardavano, l’uomo si alzò, prese la sua barella e se ne andò via subito. Il fatto riempì tutti di stupore. E lodavano Dio e dicevano: «Non abbiamo mai visto una cosa del genere!».
{i2:13} Gesù chiama Levi (vedi Matteo 9,9-13; Luca 5,27-32)
{2:13} Poi Gesù tornò presso la riva del lago. Tutta la folla gli andava dietro ed egli continuava a insegnare.
{2:14} Passando, vide un certo Levi, figlio di Alfeo, che stava seduto dietro il banco delle ∆ tasse. Gesù gli disse: «Vieni con me». Quello si alzò e cominciò a seguirlo.
{2:15} Più tardi Gesù si trovava in casa di Levi a mangiare. Con lui e con i suoi *discepoli c’erano molti agenti delle tasse e ∆ altre persone di cattiva reputazione. Molta di questa gente infatti andava con Gesù.
{2:16} Alcuni *maestri della Legge, i quali erano del gruppo dei *farisei, videro che Gesù era a tavola con persone di quel genere. Allora dissero ai suoi discepoli: — Perché mangia con quelli delle tasse e con gente di cattiva reputazione?
{2:17} Gesù sentì le loro parole e rispose: — Le persone sane non hanno bisogno del medico; ne hanno bisogno invece i malati. Io non sono venuto a chiamare quelli che si credono giusti, ma quelli che si sentono peccatori.
{i2:18} La questione del digiuno Il nuovo e il vecchio (vedi Matteo 9,14-17; Luca 5,33-39)
{2:18} Un giorno i *discepoli di Giovanni il Battezzatore e i *farisei stavano facendo *digiuno. Alcuni vennero da Gesù e gli domandarono: — Perché i discepoli di Giovanni e i discepoli dei farisei fanno digiuno, i tuoi discepoli invece non lo fanno?
{2:19} Gesù rispose: — Vi pare possibile che gli invitati a un banchetto di nozze se ne stiano senza mangiare mentre lo sposo è con loro? No. Per tutto il tempo che lo sposo è con loro, non possono digiunare.
{2:20} Verrà più tardi il tempo in cui lo sposo gli sarà portato via, e allora faranno digiuno.
{2:21} Nessuno rattoppa un vestito vecchio con un pezzo di stoffa nuova, altrimenti la stoffa nuova strappa via anche parte del tessuto vecchio e fa un danno peggiore di prima.
{2:22} E nessuno mette vino nuovo in otri vecchi, altrimenti il vino li fa scoppiare e così si perdono e il vino e gli otri. Invece, per vino nuovo ci vogliono otri nuovi.
{i2:23} La questione del sabato (vedi Matteo 12,1-8; Luca 6,1-5)
{2:23} Un giorno che era *sabato Gesù stava passando attraverso alcuni campi di grano. Mentre camminavano, i suoi discepoli si misero a cogliere spighe.
{2:24} I farisei allora dissero a Gesù: — Guarda! Perché i tuoi discepoli fanno ciò che la nostra *Legge non permette di fare nel giorno del riposo?
{2:25} Gesù rispose: — E voi non avete mai letto nella Bibbia quello che fece Davide un giorno che si trovò in difficoltà perché lui e i suoi avevano fame?
{2:26} Accadde al tempo del *sommo sacerdote Abiatàr: come sapete, Davide entrò nel *Tempio e mangiò i pani che erano offerti a Dio. La nostra Legge dice che solamente i sacerdoti possono mangiare quei pani, eppure Davide li diede anche a quelli che erano con lui.
{2:27} Poi Gesù disse ancora: — Il sabato è stato fatto per l’uomo, e non l’uomo per il sabato.
{2:28} Per questo il *Figlio dell’uomo è padrone anche del sabato.
{i3:1} Gesù guarisce un uomo in giorno di sabato (vedi Matteo 12,9-14; Luca 6,6-11)
{3:1} Un’altra volta Gesù entrò di nuovo in una *sinagoga. Là si trovava un uomo che aveva una mano paralizzata.
{3:2} Alcuni dei presenti stavano a vedere se Gesù lo guariva in giorno di *sabato, perché poi volevano denunziarlo.
{3:3} Gesù disse all’uomo che aveva la mano malata: — Vieni qui, in mezzo a tutti.
{3:4} Rivolto poi agli altri chiese: — Che cosa è permesso fare in un giorno di sabato? Fare del bene o fare del male? Salvare la vita di un uomo o lasciarlo morire? Ma essi non rispondevano.
{3:5} Gesù allora li guardò con sdegno. Era molto triste per l’ostinazione dei loro cuori. Disse poi all’uomo malato: — Dammi la mano! Quello gliela diede e la sua mano ritornò perfettamente sana.
{3:6} Ma i *farisei uscirono dalla sinagoga e subito fecero una riunione con quelli del partito di Erode per decidere come far morire Gesù.
{i3:7} Gesù e la folla (vedi Matteo 4,25; 12,15-16; Luca 6,17-19)
{3:7} Gesù si ritirò con i suoi *discepoli verso il lago di Galilea e una grande folla lo seguì. Venivano dalla Galilea, dalla regione della Giudea,
{3:8} da Gerusalemme, dall’ Idumea, dai territori che sono al di là del fiume Giordano e dalle zone attorno alle città di ∆ Tiro e di Sidone. Era una gran folla di gente che aveva sentito raccontare quel che Gesù faceva e per questo veniva da lui.
{3:9} Allora Gesù disse ai suoi discepoli di preparargli una piccola barca, per non essere schiacciato dalla folla.
{3:10} Infatti, sapendo che egli aveva guarito molti malati, tutti quelli che avevano qualche male si spingevano fino a lui per poterlo toccare.
{3:11} E quando gli *spiriti maligni lo vedevano, si gettavano ai suoi piedi e gridavano: «Tu sei il *Figlio di Dio ».
{3:12} Ma Gesù ordinava loro severamente di non dire chi egli era.
{i3:13} Gesù sceglie i dodici apostoli (vedi Matteo 10,1-4; Luca 6,12-16)
{3:13} Poi Gesù salì sopra un monte, chiamò vicino a sé alcuni che aveva scelto, ed essi andarono da lui.
{3:14} Questi erano dodici [ed egli li chiamò *apostoli ]. Li scelse ∆ perché stessero con lui, per mandarli a predicare
{3:15} e perché avessero il potere di scacciare i demòni.
{3:16} I *Dodici erano: Simone che Gesù chiamò «Pietro»,
{3:17} Giacomo e suo fratello Giovanni, che erano figli di Zebedèo — Gesù li chiamò anche «Boanèrghes», che significa «figli del tuono» —
{3:18} poi Andrea, Filippo, Bartolomeo, Matteo, Tommaso, Giacomo figlio di Alfeo, Taddeo, Simone che era del partito degli *zeloti
{3:19} e Giuda Iscariota che poi fu il traditore di Gesù.
{i3:20} I parenti di Gesù
{3:20} Gesù tornò in casa, ma si radunò di nuovo tanta folla che lui e i suoi discepoli non riuscivano più nemmeno a mangiare.
{3:21} Quando i suoi parenti vennero a sapere queste cose si mossero per andare a prenderlo, perché dicevano che era diventato pazzo.
{i3:22} Gesù e Satana (vedi Matteo 12,22-32; Luca 11,14-23)
{3:22} Certi *maestri della Legge che erano venuti fin da Gerusalemme dicevano: « *Beelzebùl, il *diavolo, è dentro di lui. È con l’aiuto del capo dei *demòni che egli ha il potere di scacciare i demòni».
{3:23} Allora Gesù si rivolse alla gente e si mise a parlare servendosi di *parabole: «Come è possibile che *Satana scacci via Satana?
{3:24} Se gli abitanti di una nazione si dividono e si combattono tra loro, quella nazione non può continuare a esistere.
{3:25} Se in una famiglia manca l’accordo e ci si divide, quella famiglia non potrà più durare.
{3:26} Se dunque Satana si mette contro se stesso e non è più unito, non può andare avanti: il suo potere è finito.
{3:27} «Nessuno può entrare nella casa di un uomo forte e rubare i suoi beni, se prima non riesce a legarlo; ma quando l’ha legato, può vuotargli la casa.
{3:28} «In verità, di una cosa vi assicuro: potranno essere perdonati tutti i peccati che gli uomini avranno commesso e tutte le bestemmie che diranno;
{3:29} ma chi avrà bestemmiato contro lo *Spirito Santo non sarà mai perdonato, perché ha commesso un peccato irreparabile».
{3:30} Gesù dichiarò tutto questo perché qualcuno aveva detto: «Uno *spirito maligno è dentro di lui».
{i3:31} I veri parenti di Gesù (vedi Matteo 12,46-50; Luca 8,19-21)
{3:31} La madre e i fratelli di Gesù erano venuti dove egli si trovava, ma erano rimasti fuori e lo avevano fatto chiamare.
{3:32} In quel momento molta gente stava seduta attorno a Gesù. Gli dissero: — Tua madre e i tuoi fratelli sono qui fuori e ti cercano.
{3:33} Gesù rispose loro: — Chi è mia madre e chi sono i miei fratelli?
{3:34} Poi si guardò attorno, e osservando la gente seduta in cerchio vicino a lui disse: — Guardate: sono questi mia madre e i miei fratelli.
{3:35} Chiunque fa la volontà di Dio, è mio fratello, mia sorella e mia madre.
{i4:1} La parabola del seminatore (vedi Matteo 13,1-9; Luca 8,4-8)
{4:1} Gesù si mise di nuovo a insegnare sulla riva del lago di Galilea. Attorno a lui si radunò una folla tanto grande che egli salì su una barca e si sedette. La barca era in acqua e tutta la gente se ne stava sulla sponda del lago.
{4:2} Gesù insegnava molte cose servendosi di *parabole. Presentava il suo insegnamento dicendo:
{4:3} «Ascoltate! Un contadino andò a seminare.
{4:4} Mentre seminava, una parte dei semi andò a cadere sulla strada: vennero gli uccelli e la mangiarono.
{4:5} Una parte andò a finire su un terreno dove c’erano molte pietre e poca terra: i semi germogliarono subito perché la terra non era profonda;
{4:6} ma il sole, quando si levò, bruciò le pianticelle ed esse seccarono, perché non avevano radici robuste.
{4:7} Un’altra parte cadde in mezzo alle spine: crescendo, le spine soffocarono i germogli e non li lasciarono maturare.
{4:8} «Alcuni semi infine caddero in un terreno buono; i semi germogliarono, crebbero e diedero frutto: alcuni produssero trenta grani, altri sessanta, altri persino cento!».
{4:9} Alla fine Gesù aggiunse: «Chi ha orecchi, cerchi di capire!».
{i4:10} Perché Gesù usa le parabole (vedi Matteo 13,10-17; Luca 8,9-10)
{4:10} Più tardi, quando la folla se ne fu andata, i dodici *discepoli e quelli che stavano con Gesù gli fecero delle domande sulle parabole.
{4:11} Egli disse: «A voi Dio fa comprendere il segreto del suo *regno; per gli altri, invece, tutto rimane sotto forma di parabola
{4:12} perché, come dice la *Bibbia: Guardano e guardano, ma non vedono; ascoltano e ascoltano, ma non capiscono. Altrimenti tornerebbero verso Dio e Dio perdonerebbe i loro peccati».
{i4:13} 4,13-20 Questa spiegazione della parabola del seminatore sembra riflettere la sua utilizzazione nella Chiesa primitiva: l’attenzione si sposta dal seme, comunque fecondo malgrado le difficoltà, all’atteggiamento dei diversi “terreni” umani in cui viene gettato. Gesù spiega la parabola del seminatore (vedi Matteo 13,18-23; Luca 8,11-15)
{4:13} Poi Gesù disse: «Non capite questa parabola? Come potrete allora capire tutte le altre parabole?
{4:14} «Il contadino che semina è chi diffonde la parola di Dio.
{4:15} I semi caduti sulla strada indicano quelle persone alle quali è annunziata la parola di Dio, ma quando l’ascoltano viene subito Satana e porta via la parola seminata dentro di loro.
{4:16} «I semi caduti dove c’erano molte pietre rappresentano quelle persone che, quando ascoltano la parola, l’accolgono con entusiasmo,
{4:17} ma non hanno radici e non sono costanti: appena incontrano difficoltà o persecuzione a causa della parola di Dio, subito si lasciano andare.
{4:18} «I semi caduti tra le spine indicano altre persone ancora che ascoltano la parola,
{4:19} ma poi si lasciano prendere dalle preoccupazioni di questo mondo, dai piaceri della ricchezza e da tante altre passioni: esse soffocano la parola di Dio, e così essa rimane senza frutto.
{4:20} «Infine, i semi caduti nel buon terreno indicano quelli che ascoltano la parola, l’accolgono e la fanno fruttificare molto: trenta, sessanta e cento volte di più».
{i4:21} La parabola della lampada (vedi Matteo 5,15; 10,26; Luca 8,16-18)
{4:21} E Gesù diceva: «Non si accende la lampada per poi metterla sotto un secchio o sotto il letto, ma piuttosto per metterla in alto.
{4:22} Così tutto ciò che ora è nascosto sarà portato alla luce, tutto ciò che è segreto diventerà chiaro.
{4:23} Chi ha orecchi, cerchi di capire».
{4:24} Poi diceva ancora: «Fate bene attenzione a ciò che ascoltate. Quando Dio vi darà i suoi doni, userà la misura che usate voi, anzi vi darà anche di più.
{4:25} Chi ha molto riceverà ancor di più; ma a chi ha poco sarà portato via anche il poco che ha».
{i4:26} La parabola del seme che cresce da solo
{4:26} E Gesù diceva: «Il *regno di Dio è come la semente che un uomo sparge nella terra.
{4:27} Ogni sera egli va a dormire e ogni mattina si alza. Intanto il seme germoglia e cresce, ed egli non sa affatto come ciò avviene.
{4:28} La terra, da sola, fa crescere il raccolto: prima un filo d’erba, poi la spiga e, nella spiga, il grano maturo.
{4:29} E quando il frutto è pronto subito l’uomo prende la falce perché è venuto il momento del raccolto».
{i4:30} La parabola del granello di senape (vedi Matteo 13,31-32; Luca 13,18-19)
{4:30} E Gesù diceva: «A che cosa somiglia il regno di Dio? Con quale parabola ne parleremo?
{4:31} Esso è simile a un granello di *senape che, quando viene seminato nella terra, è il più piccolo di tutti i semi.
{4:32} Ma poi, quando è stato seminato, cresce e diventa il più grande di tutte le piante dell’orto. E mette dei rami tanto grandi che gli uccelli del cielo possono fare il nido alla sua ombra».
{i4:33} Perché Gesù parla in parabole (vedi Matteo 13,34-35)
{4:33} Così, con molte parabole di questo genere, Gesù parlava alla gente e annunziava il suo messaggio così come potevano capire.
{4:34} Con la gente non parlava mai senza parabole; quando però si trovava solo con i suoi discepoli, spiegava loro ogni cosa.
{i4:35} Gesù calma una tempesta (vedi Matteo 8,23-27; Luca 8,22-25)
{4:35} La sera di quello stesso giorno Gesù disse ai suoi *discepoli: «Andiamo all’altra riva del lago».
{4:36} Essi lasciarono la folla e portarono Gesù con la barca nella quale già si trovava. Anche altre barche lo accompagnarono.
{4:37} A un certo punto il vento si mise a soffiare con tale violenza che le onde si rovesciavano dentro la barca, e questa già si riempiva d’acqua.
{4:38} Gesù intanto dormiva in fondo alla barca, la testa appoggiata su un cuscino. Allora gli altri lo svegliarono e gli dissero: — *Maestro, affondiamo! Non te ne importa nulla?
{4:39} Egli si svegliò, sgridò il vento e disse all’acqua del lago: «Fa’ silenzio! Calmati!». Allora il vento si fermò e ci fu una grande calma.
{4:40} Poi Gesù disse ai suoi discepoli: — Perché avete tanta paura? Non avete ancora fede?
{4:41} Essi però si spaventarono molto e dicevano tra loro: «Chi è dunque costui? Anche il vento e le onde del lago gli ubbidiscono!».
{i5:1} Gesù guarisce l’indemoniato di Gerasa (vedi Matteo 8,28-34; Luca 8,26-39)
{5:1} Poi arrivarono sull’altra riva del lago di Galilea, nella regione dei Gerasèni.
{5:2} Gesù era appena sceso dalla barca, quando improvvisamente un uomo uscì da un cimitero e gli venne incontro. Costui era tormentato da uno ∆ *spirito maligno
{5:3} e stava sempre in mezzo alle tombe dei morti. Nessuno riusciva più a tenerlo legato, neppure con una catena:
{5:4} diverse volte avevano provato a mettergli ferri ai piedi e catene alle mani, ma egli aveva sempre spezzato i ferri e rotto le catene. Nessuno era capace di domarlo.
{5:5} Se ne andava di qua e di là, in mezzo alle tombe e sui monti, di giorno e di notte, urlando e picchiandosi con le pietre.
{5:6} Quando vide Gesù da lontano, si avvicinò di corsa e si buttò in ginocchio davanti a lui.
{5:7} Allora Gesù disse allo spirito maligno di uscire da quell’uomo; ma quello si mise a gridare forte:
{5:8} — Che vuoi da me, Gesù, *Figlio del Dio Onnipotente? Ti scongiuro, in nome di Dio, non tormentarmi!
{5:9} Allora Gesù domandò: — Come ti chiami? E quello rispose: — Il mio nome è «Moltitudine», perché siamo in molti;
{5:10} e continuava a chiedergli di non cacciarli fuori da quella regione.
{5:11} In quel luogo c’era un grosso branco di maiali che pascolava vicino alla montagna.
{5:12} Gli spiriti maligni chiesero con insistenza a Gesù: «Mandaci in quei maiali! Lascia che entriamo dentro di loro!».
{5:13} Gesù lo permise. Gli spiriti maligni uscirono da quell’uomo ed entrarono nei maiali. Allora tutti quegli animali — erano circa duemila! — si misero a correre giù per la discesa, precipitarono nel lago e affogarono.
{5:14} I guardiani dei maiali fuggirono e andarono a raccontare il fatto in città e in campagna. Perciò la gente venne a vedere che cosa era accaduto.
{5:15} Quando arrivarono vicino a Gesù, videro anche l’uomo che aveva avuto molti spiriti maligni: ora egli se ne stava seduto, era vestito e ragionava bene. Ed essi si spaventarono.
{5:16} Quelli che avevano visto il fatto raccontarono agli altri ciò che era successo all’indemoniato e poi ai maiali.
{5:17} Alla fine la gente supplicò Gesù di andarsene via dal loro territorio.
{5:18} Gesù salì sulla barca. L’uomo guarito continuava a chiedergli di poter stare con lui,
{5:19} ma Gesù non glielo permise. «Torna a casa tua, — gli disse — dalla tua famiglia, e racconta agli altri quanto ha fatto per te il Signore che ha avuto pietà di te».
{5:20} L’uomo allora se ne andò via e cominciò ad annunziare in tutta la regione delle *Dieci Città quel che Gesù aveva fatto per lui. E tutti quelli che lo ascoltavano erano pieni di meraviglia.
{i5:21} La figlia di Giàiro e la donna che toccò il mantello di Gesù (vedi Matteo 9,18-26; Luca 8,40-56)
{5:21} Gesù ritornò sull’altra sponda del lago, e quando fu sulla riva, una grande folla si radunò attorno a lui.
{5:22} Venne allora un capo della *sinagoga, un certo Giàiro. Quando vide Gesù si buttò ai suoi piedi
{5:23} e gli chiese con insistenza: «La mia bambina sta morendo. Ti prego, vieni a mettere la tua mano su di lei, perché guarisca e continui a vivere!».
{5:24} Gesù andò con lui, mentre molta gente continuava a seguirlo e lo stringeva da ogni parte.
{5:25} C’era là anche una donna che già da dodici anni aveva continue perdite di sangue.
{5:26} Si era fatta curare da molti medici che l’avevano fatta soffrire parecchio e le avevano fatto spendere tutti i suoi soldi, ma senza risultato. Anzi, stava sempre peggio.
{5:27} Questa donna aveva sentito parlare di Gesù e aveva pensato: «Se riesco anche solo a toccare il suo
{5:28} mantello, sarò guarita». Si mise in mezzo alla folla, dietro a Gesù, e arrivò a toccare il suo mantello.
{5:29} Subito la perdita di sangue si fermò, ed essa si sentì guarita dal suo male.
{5:30} In quell’istante Gesù si accorse che una forza era uscita da lui. Si voltò verso la folla e disse: — Chi ha toccato il mio mantello?
{5:31} I discepoli gli risposero: — Vedi bene che la gente ti stringe da ogni parte. Come puoi dire: chi mi ha toccato?
{5:32} Ma Gesù si guardava attorno per vedere chi lo aveva toccato.
{5:33} La donna aveva paura e tremava perché sapeva quello che le era capitato. Finalmente venne fuori, si buttò ai piedi di Gesù e gli raccontò tutta la verità.
{5:34} Gesù le disse: «Figlia mia, la tua fede ti ha salvata. Ora vai in pace, guarita dal tuo male».
{5:35} Mentre Gesù parlava, arrivano dei messaggeri dalla casa del capo-sinagoga e gli dicono: «Tua figlia è morta. Perché stai ancora a disturbare il *Maestro?».
{5:36} Ma Gesù non diede importanza alle loro parole e disse a Giàiro: «Non temere, soltanto continua ad aver fiducia».
{5:37} Prese con sé Pietro, Giacomo e suo fratello Giovanni e non si fece accompagnare da nessun altro.
{5:38} Quando arrivarono alla casa di Giàiro, Gesù vide una grande confusione: c’era gente che piangeva e gridava forte.
{5:39} Entrò e disse: «Perché tutta questa agitazione e perché piangete? La bambina non è morta, dorme».
{5:40} Ma quelli ridevano di lui. Gesù li fece uscire tutti ed entrò nella stanza solo con il padre e la madre della bambina e i suoi tre *discepoli.
{5:41} Prese la mano della bambina e le disse: «Talità kum» che significa: «Fanciulla, alzati!».
{5:42} Subito la fanciulla si alzò e si mise a camminare (aveva dodici anni). Tutti furono presi da grande meraviglia,
{5:43} ma Gesù ordinò severamente di non parlarne con nessuno. Poi disse di darle qualcosa da mangiare.
{i6:1} La gente di Nàzaret non ha fiducia in Gesù (vedi Matteo 13,53-58; Luca 4,16-30)
{6:1} Gesù lasciò quel luogo e tornò nella sua città accompagnato dai *discepoli.
{6:2} Quando fu *sabato, cominciò a insegnare nella *sinagoga. Molti di quelli che lo ascoltavano si meravigliavano e dicevano: «Dove ha imparato tutte queste cose? Chi gli ha dato tutta questa sapienza? Come mai è capace di compiere miracoli così grandi?
{6:3} Non è lui il falegname, il figlio di Maria e il fratello di Giacomo, Ioses, Giuda e Simone? Le sue sorelle non vivono qui in mezzo a noi?». Per questo non volevano più saperne di lui.
{6:4} Ma Gesù disse loro: «Un *profeta è disprezzato soprattutto nella sua patria, tra i suoi parenti e nella sua famiglia».
{6:5} Così in quell’ambiente non ebbe la possibilità di fare miracoli (guarì soltanto pochi malati posando le mani su di loro).
{6:6} E si meravigliava che quella gente non avesse fede. Poi Gesù percorreva i villaggi dei dintorni e insegnava.
{i6:7} Gesù manda i discepoli in missione (vedi Matteo 10,1.5-15; Luca 9,1-6)
{6:7} Chiamò i dodici discepoli e cominciò a mandarli qua e là, a due a due. Dava loro il potere di scacciare gli *spiriti maligni
{6:8} e diceva: «Quando vi mettete in viaggio, prendete un bastone e nient’altro; né borsa, né soldi in tasca.
{6:9} Tenete pure i sandali, ma non due vestiti».
{6:10} Inoltre raccomandava: «Quando entrate in una casa fermatevi là finché non è ora di andarvene da quella città.
{6:11} Se la gente di un paese non vi accoglie e non vuole ascoltarvi, andatevene e scuotete il fango di sotto i vostri piedi: sarà un gesto di rimprovero per loro».
{6:12} I discepoli allora partirono. Essi predicavano dicendo alla gente di cambiare vita.
{6:13} Scacciavano molti *demòni e guarivano molti malati ungendoli con olio.
{i6:14} Opinioni su Gesù (vedi Matteo 14,1-2; Luca 9,7-9)
{6:14} In quel tempo il re *Erode venne a sapere che dappertutto si parlava di Gesù. Alcuni dicevano: «Giovanni il Battezzatore è tornato dal mondo dei morti! Per questo ha il potere di fare *miracoli ».
{6:15} Altri invece dicevano che Gesù era il profeta *Elia; altri ancora dicevano che era un ∆ nuovo profeta, come i profeti del passato.
{6:16} Erode, da parte sua, quando venne a sapere queste cose pensò: «È Giovanni il Battezzatore! Gli ho fatto tagliare la testa, ma ora è risorto».
{i6:17} Morte di Giovanni il Battezzatore (vedi Matteo 14,3-12)
{6:17} In realtà, qualche tempo prima, *Erode aveva fatto arrestare Giovanni, l’aveva incatenato e gettato in prigione. Il motivo di tutto ciò era stata la faccenda di *Erodìade, la donna che egli aveva voluto sposare anche se era già la moglie di suo fratello Filippo.
{6:18} Giovanni aveva detto a Erode: «Non ti è lecito sposare la moglie di tuo fratello!».
{6:19} Erodìade era furiosa contro Giovanni e voleva farlo ammazzare, ma non poteva a causa di Erode.
{6:20} Il re, infatti, aveva paura di Giovanni perché capiva che era un uomo giusto e santo, e lo proteggeva. Quando lo ascoltava si trovava a disagio, eppure lo ascoltava volentieri.
{6:21} Ma un giorno arrivò l’occasione buona. Era il compleanno di Erode ed era stato organizzato un banchetto per gli uomini del governo, per gli alti ufficiali dell’esercito e le persone più importanti della Galilea.
{6:22} A un certo punto entrò nella sala del banchetto la giovane figlia di Erodìade e si mise a danzare. La sua danza piacque talmente a Erode e agli invitati che il re le disse: — Chiedimi quel che vuoi e io te lo darò.
{6:23} Fece anche questo solenne giuramento: — Giuro che ti darò quel che mi domanderai, anche se fosse la metà del mio regno!
{6:24} La ragazza uscì dalla sala, andò da sua madre e le domandò: — Che cosa devo chiedere? Erodìade rispose: — La testa di Giovanni il Battezzatore.
{6:25} La ragazza tornò di corsa dal re Erode e disse: — Voglio che tu mi faccia portare, subito, su un piatto, la testa di Giovanni il Battezzatore!
{6:26} Il re diventò molto triste, ma poiché aveva giurato e c’erano lì presenti gli invitati, non volle dire di no.
{6:27} Mandò subito uno dei suoi soldati con l’ordine di portare la testa di Giovanni. Il soldato andò nella prigione, tagliò la testa a Giovanni,
{6:28} la portò su un piatto e la diede alla ragazza; e la ragazza poi la diede a sua madre.
{6:29} Quando i *discepoli di Giovanni vennero a conoscere questo fatto andarono a prendere il suo corpo e lo misero in una tomba.
{i6:30} Gesù dà da mangiare a cinquemila uomini (vedi Matteo 14,13-21; 15,32-38; Marco 8,1-9; Luca 9,10-17; Giovanni 6,1-13)
{6:30} Gli *apostoli tornarono da Gesù e gli raccontarono tutto quel che avevano fatto e insegnato.
{6:31} C’era molta gente che andava e veniva, tanto che non avevano neppure il tempo di mangiare. Allora Gesù disse: «Venite, voi soltanto. Andremo da soli in un posto isolato e vi riposerete un po’».
{6:32} Salirono su una barca, da soli, e andarono verso un luogo isolato.
{6:33} Alcuni li videro partire e molti lo vennero a sapere e, correndo a piedi da tutte le città, arrivarono sul posto prima di Gesù e dei *discepoli.
{6:34} Quando Gesù scese dalla barca, vide tutta quella folla ed ebbe compassione di loro perché erano come pecore che non hanno un pastore. Allora si mise a insegnar loro molte cose.
{6:35} Poiché si era fatto tardi, i discepoli si avvicinarono a Gesù e gli dissero: — È già molto tardi e il luogo è isolato.
{6:36} Lascia andare la gente, in modo che possa comprarsi qualcosa da mangiare nelle campagne e nei villaggi qui attorno.
{6:37} Ma Gesù rispose: — Date voi qualcosa da mangiare a questa gente! I discepoli dissero: — Ma come? Dovremmo andare a comprare pane per un valore di duecento monete d’argento e dar da mangiare a tutti?
{6:38} Gesù domandò: — Quanti pani avete? Andate a vedere! Andarono a guardare, poi risposero: — Abbiamo cinque pani e anche due pesci.
{6:39} Allora Gesù ordinò di far sedere tutta la gente, a gruppi, sull’erba verde.
{6:40} E quelli si misero seduti in ordine, a gruppi di cento e di cinquanta.
{6:41} Gesù prese i cinque pani e i due pesci, alzò gli occhi al cielo, disse la preghiera di benedizione, poi cominciò a spezzare i pani e a darli ai discepoli perché li distribuissero. Anche i due pesci li fece distribuire a tutti.
{6:42} Tutti mangiarono e furono saziati.
{6:43} Alla fine raccolsero i pezzi avanzati, sia dei pani sia dei pesci, e ne riempirono dodici ceste.
{6:44} Quelli che avevano mangiato erano circa cinquemila uomini.
{i6:45} Gesù cammina sul lago (vedi Matteo 14,22-33; Giovanni 6,16-21)
{6:45} Subito dopo Gesù ordinò ai suoi discepoli di salire in barca e di andare sull’altra riva del lago, verso la città di Betsàida. Egli intanto avrebbe rimandato a casa la gente.
{6:46} Dopo essersi separato da loro, salì sul monte a pregare.
{6:47} Venne la notte, e la barca con i discepoli si trovava in mezzo al lago, mentre Gesù era ancora solo, a terra.
{6:48} Egli vide che i discepoli erano molto stanchi perché avevano il vento contrario e faticavano a remare. Allora, sul finire della notte, venne verso di loro camminando sul lago. Stava per oltrepassarli,
{6:49} quando lo videro camminare sull’acqua: pensarono che fosse un fantasma e si misero a gridare.
{6:50} Infatti tutti lo vedevano, e tutti erano presi da grande paura. Ma subito Gesù parlò e disse loro: «Coraggio, sono io. Non abbiate paura!».
{6:51} Poi salì sulla barca, e il vento cessò. I discepoli rimasero pieni di meraviglia.
{6:52} Infatti non avevano capito neppure il miracolo dei pani: si ostinavano a non capire nulla.
{i6:53} Gesù guarisce i malati nella regione di Genèsaret (vedi Matteo 14,34-36)
{6:53} Attraversato il lago, arrivarono nella regione di Genèsaret dove lasciarono la barca.
{6:54} Appena sbarcati, la gente riconobbe Gesù;
{6:55} in tutta la regione quelli che sentirono dire che Gesù era arrivato si misero a correre e gli portarono i malati sulle barelle.
{6:56} Dove Gesù andava, nei villaggi, nelle città o nelle campagne, la gente portava sempre i malati in piazza e lo supplicava di permettere ai malati di toccare almeno l’orlo del suo mantello. E tutti quelli che lo toccavano guarivano.
{i7:1} La tradizione degli uomini e i comandamenti di Dio (vedi Matteo 15,1-9)
{7:1} I *farisei e alcuni *maestri della Legge venuti da Gerusalemme si radunarono attorno a Gesù.
{7:2} Essi notarono che alcuni dei suoi discepoli mangiavano con mani impure, cioè senza averle lavate secondo l’uso religioso.
{7:3} Infatti i farisei e in genere tutti gli Ebrei rispettano la *tradizione degli antichi: non mangiano se prima non hanno fatto il rito di *purificarsi le mani;
{7:4} e quando tornano dal mercato, non mangiano se non si sono purificati. Ci sono anche molte altre cose che essi hanno imparato a osservare: ad esempio, purificano i bicchieri, le stoviglie, i recipienti di rame e i letti.
{7:5} I farisei e i maestri della Legge, dunque, chiesero a Gesù: — Perché i tuoi discepoli non ubbidiscono alla tradizione religiosa dei nostri padri e mangiano con mani impure? Gesù rispose loro:
{7:6} — Il *profeta Isaia aveva ragione quando parlava di voi. Voi siete degli ipocriti, come è scritto nel suo libro: Questo popolo — dice il Signore — mi onora a parole, ma il suo cuore è molto lontano da me.
{7:7} Il modo con cui mi onorano non ha valore perché insegnano come dottrina di Dio comandamenti che son fatti da uomini.
{7:8} Voi trascurate i comandamenti di Dio per conservare la tradizione degli uomini.
{7:9} Poi Gesù aggiunse: «Siete molto abili nel mettere da parte i comandamenti di Dio per difendere la vostra tradizione.
{7:10} «Per esempio, Mosè ha detto: Onora tuo padre e tua madre, e poi: Chi parla male di suo padre o di sua madre deve essere condannato a morte.
{7:11} Voi invece insegnate che uno non ha più il dovere di aiutare suo padre e sua madre,
{7:12} se dice loro che sono korbàn, cioè doni offerti a Dio, quei beni che doveva usare per loro.
{7:13} «Così, per mezzo della tradizione che voi insegnate, fate diventare inutile la parola di Dio. E di cose come queste, ne fate molte».
{i7:14} 7,14-23 L’abolizione dei divieti circa alcuni cibi toglieva ogni ostacolo alla comunione di mensa tra cristiani di origine ebraica e cristiani di origine pagana. Le cose che rendono impuro un uomo (vedi Matteo 15,10-20)
{7:14} Poi Gesù chiamò di nuovo la folla e disse: «Ascoltatemi tutti e cercate di capire!
{7:15} Niente di ciò che entra nell’uomo dall’esterno può farlo diventare *impuro. Piuttosto, è ciò che esce dall’uomo che può renderlo impuro». [
{7:16} IGD: Se alcuno ha orecchie da udire, oda.
{7:17} Quando Gesù fu lontano dalla folla e fu entrato in casa, i suoi discepoli lo interrogarono su questa *parabola.
{7:18} Egli disse loro: «Neppure voi siete capaci di comprendere? Non capite che tutto ciò che entra nell’uomo dall’esterno non può farlo diventare impuro,
{7:19} perché non entra nel suo cuore ma nello stomaco e quindi va a finire in una fogna?». Con queste parole Gesù dichiarava che si possono mangiare tutti i cibi.
{7:20} Poi disse ancora: «È ciò che esce dall’uomo che lo rende impuro.
{7:21} Infatti dall’intimo, dal cuore dell’uomo escono i pensieri cattivi che portano al male: i peccati sessuali, i furti, gli assassinii,
{7:22} i tradimenti tra marito e moglie, la voglia di avere le cose degli altri, le malizie, gli imbrogli, le oscenità, l’invidia, la maldicenza, la superbia, la stoltezza…
{7:23} «Tutte queste cose cattive vengono fuori dall’uomo e lo fanno diventare impuro».
{i7:24} La fede di una donna straniera (vedi Matteo 15,21-28)
{7:24} Poi Gesù partì di là e andò nella regione vicino alla città di Tiro. Entrò in una casa e, pur desiderando che nessuno sapesse che egli era in quel luogo, non riuscì a rimanere nascosto.
{7:25} Poco dopo venne una donna che aveva sentito parlare di lui e gli si gettò ai piedi: sua figlia era tormentata da uno *spirito maligno.
{7:26} Questa donna però non era ebrea: era di quella regione, della Fenicia. Essa pregava Gesù di scacciare il *demonio da sua figlia.
{7:27} Gesù le disse: — Lascia che prima i figli mangino, perché non è giusto prendere il pane dei figli e buttarlo ai cagnolini.
{7:28} Ma la donna rispose: — È vero, Signore, però sotto la tavola i cagnolini possono mangiare almeno le briciole.
{7:29} Allora Gesù le disse: — Hai risposto bene. Torna a casa tua: lo spirito maligno è uscito da tua figlia.
{7:30} La donna tornò a casa e trovò sua figlia sdraiata sul letto: lo spirito maligno se n’era andato.
{i7:31} Gesù guarisce un sordomuto
{7:31} Poi Gesù lasciò la regione di Tiro, passò per la città di Sidone e tornò ancora verso il lago di Galilea attraverso il territorio delle *Dieci Città.
{7:32} Gli portarono un uomo che era sordomuto e lo pregarono di porre le mani sopra di lui.
{7:33} Allora Gesù lo prese da parte, lontano dalla folla, gli mise le dita negli orecchi, sputò e gli toccò la lingua con la saliva.
{7:34} Poi alzò gli occhi al cielo, fece un sospiro e disse a quell’uomo: «Effatà!», che significa: «Apriti!».
{7:35} Subito le sue orecchie si aprirono, la sua lingua si sciolse ed egli si mise a parlare molto bene.
{7:36} Gesù ordinò di non dire nulla a nessuno, ma più comandava di tacere, più la gente ne parlava pubblicamente.
{7:37} Tutti erano molto meravigliati e dicevano: «È straordinario! Fa sentire i sordi e fa parlare i muti!».
{i8:1} Gesù dà da mangiare a quattromila persone (vedi Matteo 14,13-21; 15,32-39; Marco 6,30-44; Luca 9,10-17; Giovanni 6,1-13)
{8:1} In quei giorni, ancora una volta, si era radunata una gran folla. Vedendo che non avevano più niente da mangiare, Gesù chiamò i suoi *discepoli e disse:
{8:2} — Questa gente mi fa pena. Già da tre giorni stanno con me e non hanno più niente da mangiare.
{8:3} Se li lascio tornare a casa digiuni si sentiranno male lungo la strada, perché alcuni vengono da lontano.
{8:4} Gli risposero i discepoli: — Ma come è possibile in questo luogo deserto trovare cibo per tutti?
{8:5} Gesù domandò: — Quanti pani avete? Risposero: — Sette.
{8:6} Allora Gesù ordinò alla folla di sedersi per terra. Poi prese i sette pani, fece la preghiera di ringraziamento, li spezzò e li diede ai discepoli perché li distribuissero alla folla. Ed essi li distribuirono.
{8:7} Avevano anche alcuni pesci, pochi e piccoli. Gesù ringraziò Dio per quei pesci e disse di distribuire anche quelli.
{8:8} Tutti mangiarono e ne ebbero abbastanza. Quando poi raccolsero i pezzi avanzati, riempirono sette ceste.
{8:9} Le persone presenti erano circa quattromila. Poi Gesù mandò a casa tutti,
{8:10} salì subito sulla barca insieme con i suoi discepoli e andò nella regione di Dalmanùta.
{i8:11} I farisei vogliono vedere un miracolo (vedi Matteo 12,38-39; 16,1-4; Luca 11,16.29; 12,54-56)
{8:11} Arrivarono là alcuni *farisei e si misero a discutere con Gesù. Volendo metterlo in difficoltà gli chiesero di fare un ∆ segno miracoloso come prova che veniva da Dio.
{8:12} Gesù sospirò profondamente e disse: «Perché questa gente chiede un segno miracoloso? Vi assicuro che tutta questa gente non riceverà nessun segno».
{8:13} Poi si allontanò da loro, salì di nuovo sulla barca e se ne andò verso l’altra sponda del lago.
{i8:14} I discepoli non capiscono ancora (vedi Matteo 16,5-12)
{8:14} I discepoli avevano dimenticato di prendere il pane e nella barca avevano un solo pane.
{8:15} Gesù fece questa raccomandazione: — State attenti! Tenetevi lontani dal *lievito dei *farisei e da quello di Erode!
{8:16} E i discepoli si misero a discutere tra loro: «Parla così perché non abbiamo pane».
{8:17} Gesù se ne accorse e disse: — Ma perché state a discutere che non avete pane? Non capite ancora e non vi rendete conto di nulla? La vostra mente è bloccata?
{8:18} Ostinati! Avete gli occhi e non vedete, avete orecchi e non intendete? Cercate di ricordare:
{8:19} quando ho distribuito quei cinque pani per cinquemila persone quante ceste di avanzi avete raccolto? Risposero: — Dodici.
{8:20} — E quando ho distribuito quei sette pani per quattromila persone, quante ceste di pane avete raccolto? Risposero: — Sette.
{8:21} Allora Gesù disse: — E non capite ancora?
{i8:22} Gesù guarisce un cieco a Betsàida
{8:22} Poi arrivarono a Betsàida. Là alcune persone portarono a Gesù un uomo cieco e lo pregarono di toccarlo.
{8:23} Gesù prese il cieco per mano e lo condusse fuori del villaggio. Poi gli mise un po’ di saliva sugli occhi, stese le mani su di lui e gli domandò: — Vedi qualcosa?
{8:24} Quello guardò in su e disse: — Sì, vedo le persone; perché vedo come alberi che camminano.
{8:25} Gesù gli mise di nuovo le mani sugli occhi, e il cieco guardò diritto davanti a sé: era guarito e vedeva bene ogni cosa.
{8:26} Allora Gesù lo rimandò a casa e gli disse: — Non entrare neppure in paese.
{i8:27} Pietro dichiara che Gesù è il Messia (vedi Matteo 16,13-20; Luca 9,18-21)
{8:27} Poi Gesù e i suoi discepoli partirono verso i villaggi di Cesarèa di Filippo. Lungo la via Gesù domandò ai suoi discepoli: — Chi sono io, secondo la gente?
{8:28} Gli risposero: — Alcuni dicono che tu sei Giovanni il Battezzatore, altri che sei il profeta *Elia, altri ancora dicono che tu sei uno dei profeti.
{8:29} Gesù domandò ancora: — E voi, che dite? Chi sono io? Pietro rispose: — Tu sei il *Messia, il *Cristo.
{8:30} Allora Gesù ordinò loro di non parlarne a nessuno.
{i8:31} Gesù annunzia la sua morte e risurrezione Il rimprovero di Pietro (vedi Matteo 16,21-23; Luca 9,22)
{8:31} Poi Gesù cominciò a insegnare ai discepoli. Diceva: «Il *Figlio dell’uomo dovrà soffrire molto. È necessario. Gli *anziani del popolo, i capi dei *sacerdoti e i *maestri della Legge lo rifiuteranno. Egli sarà ucciso, ma dopo tre giorni risorgerà».
{8:32} Parlava di queste cose molto chiaramente. Allora Pietro prese da parte Gesù e si mise a rimproverarlo.
{8:33} Ma Gesù si voltò, guardò i discepoli e rimproverò Pietro: «Va’ via, lontano da me, Satana! Perché tu ragioni come gli uomini, ma non pensi come Dio».
{i8:34} Condizioni per seguire Gesù (vedi Matteo 10,33; 16,24-28; Luca 9,23-27; Giovanni 12,25)
{8:34} Poi Gesù chiamò la folla insieme con i discepoli e disse: «Se qualcuno vuol venire dietro a me, smetta di pensare a se stesso, prenda la sua croce e mi segua.
{8:35} Chi pensa soltanto a salvare la propria vita la perderà; chi invece è pronto a sacrificare la propria vita per me e per il *Vangelo la salverà.
{8:36} Se un uomo riesce a guadagnare anche il mondo intero, ma perde la sua vita, che vantaggio ne ricava?
{8:37} C’è forse qualcosa che un uomo possa dare per riavere in cambio la propria vita?
{8:38} Se uno si vergognerà di me e delle mie parole di fronte a questa gente infedele e piena di peccati, anche il *Figlio dell’uomo si vergognerà di lui quando ritornerà, ∆ glorioso come Dio suo Padre, insieme con i suoi *angeli santi».
{9:1} E aggiungeva: «Io vi assicuro che alcuni tra quelli che sono qui presenti non moriranno, prima di aver visto il *regno di Dio che viene con potenza».
{i9:2} La trasfigurazione: Gesù manifesta la sua gloria a tre discepoli (vedi Matteo 17,1-13; Luca 9,28-36)
{9:2} Sei giorni dopo Gesù prese con sé tre *discepoli, Pietro, Giacomo e Giovanni, e li portò su un alto monte, in un luogo solitario. Là, di fronte a loro, Gesù cambiò d’aspetto:
{9:3} i suoi abiti diventarono splendenti e bianchissimi. Nessuno a questo mondo avrebbe mai potuto farli diventar così bianchi a forza di lavarli.
{9:4} Poi i discepoli videro anche il *profeta *Elia e Mosè: stavano accanto a Gesù e parlavano con lui.
{9:5} Allora Pietro cominciò a parlare e disse a Gesù: « Maestro, è bello per noi stare qui! Prepareremo tre tende: una per te, una per Mosè e una per Elia».
{9:6} Parlava così, perché non sapeva che cosa dire. Infatti erano spaventati.
{9:7} Poi apparve una nuvola che li avvolse con la sua ombra, e dalla nuvola si fece sentire una voce: «Questo è il Figlio mio, che io amo. Ascoltatelo!».
{9:8} I discepoli si guardarono subito attorno, ma non videro più nessuno: con loro c’era solo Gesù.
{9:9} Mentre scendevano dal monte, Gesù ordinò di non raccontare a nessuno quel che avevano visto, se non quando il *Figlio dell’uomo fosse risorto dai morti.
{9:10} I discepoli ubbidirono a quest’ordine, ma discutevano tra loro che cosa Gesù volesse dire con le parole: «risorgere dai morti».
{9:11} Poi domandarono a Gesù: — Perché i *maestri della Legge dicono che prima deve tornare il profeta Elia?
{9:12} Egli rispose: — È vero, prima deve venire Elia per mettere in ordine ogni cosa. Eppure, che cosa dice la Bibbia a proposito del Figlio dell’uomo? Dice che deve soffrire molto ed essere disprezzato.
{9:13} Ebbene, io vi assicuro che Elia è già venuto ma gli hanno fatto tutto quello che hanno voluto, così come la Bibbia dice di lui.
{i9:14} Gesù guarisce un ragazzo tormentato da uno spirito maligno (vedi Matteo 17,14-20; Luca 9,37-43a)
{9:14} Intanto arrivarono là dove si trovavano gli altri discepoli e li videro circondati da molta gente mentre i maestri della Legge stavano discutendo con loro.
{9:15} Quando vide Gesù, la gente piena di meraviglia gli corse incontro per salutarlo.
{9:16} Gesù domandò ai discepoli: — Di che cosa state discutendo?
{9:17} Un uomo in mezzo alla gente disse: — Maestro, ti ho portato mio figlio perché è tormentato da uno *spirito maligno che non lo lascia parlare.
{9:18} Quando lo prende, dovunque si trovi, lo getta a terra, e allora il ragazzo comincia a stringere i denti, gli viene la schiuma alla bocca e rimane rigido. Ho chiesto ai tuoi discepoli di scacciare questo spirito, ma non ci sono riusciti.
{9:19} Allora Gesù replicò: — Gente senza fede! Fino a quando resterò ancora con voi? Per quanto tempo dovrò sopportarvi? Portatemi il ragazzo!
{9:20} Glielo portarono, ma quando lo spirito vide Gesù, subito cominciò a scuotere il ragazzo con violenza: il ragazzo cadde a terra e prese a rotolarsi mentre gli veniva la schiuma alla bocca.
{9:21} Gesù domandò al padre: — Da quanto tempo è così? — Fin da piccolo, — rispose il padre; —
{9:22} anzi, più di una volta lo spirito l’ha buttato nel fuoco e nell’acqua per farlo morire. Ma se tu puoi fare qualcosa, abbi pietà di noi e aiutaci!
{9:23} Gesù gli disse: — Se puoi? Tutto è possibile per chi ha fede!
{9:24} Subito il padre del ragazzo si mise a gridare: — Io ho fede! Se non ho fede, aiutami!
{9:25} Vedendo che la folla aumentava, Gesù minacciò lo spirito maligno dicendo: «Spirito che impedisci di parlare e di ascoltare, esci da questo ragazzo e non tornarci più. Te lo ordino!».
{9:26} Gridando e scuotendo con violenza il ragazzo lo spirito se ne uscì. Il ragazzo rimase come morto, tanto che molti di quelli che erano lì attorno dicevano: «È morto».
{9:27} Ma Gesù lo prese per mano, lo fece alzare, ed egli rimase in piedi.
{9:28} Poi Gesù entrò in una casa, e i suoi discepoli, soli con lui, gli chiesero: — Perché noi non siamo stati capaci di scacciare quello spirito?
{9:29} Gesù rispose: — Questo genere di spiriti non si può scacciare in nessun altro modo se non con la preghiera!
{i9:30} Per la seconda volta Gesù annunzia la sua morte e risurrezione (vedi Matteo 17,22-23; Luca 9,43b-45)
{9:30} Poi se ne andarono via di là e attraversarono il territorio della Galilea. Gesù non voleva che si sapesse dove erano.
{9:31} Infatti preparava i suoi *discepoli insegnando loro: «Il *Figlio dell’uomo sarà consegnato nelle mani degli uomini ed essi lo uccideranno; ma egli risorgerà dopo tre giorni».
{9:32} Ma i discepoli non capivano queste parole e avevano paura di interrogare Gesù.
{i9:33} Chi è il più importante? (vedi Matteo 18,1-5; Luca 9,46-48)
{9:33} Intanto arrivarono a Cafàrnao. Quando Gesù fu in casa domandò ai discepoli: «Di che cosa stavate discutendo per strada?».
{9:34} Ma essi non rispondevano. Per strada infatti avevano discusso tra di loro chi fosse il più grande.
{9:35} Allora Gesù, sedutosi, chiamò i dodici discepoli e disse loro: «Se uno vuol essere il primo, deve essere l’ultimo di tutti e il servitore di tutti».
{9:36} Poi prese un bambino, e lo portò in mezzo a loro, lo tenne in braccio e disse:
{9:37} «Chi accoglie uno di questi bambini per amor mio accoglie me. E chi accoglie me accoglie anche il Padre che mi ha mandato».
{i9:38} Chi non è contro di noi è per noi (vedi Luca 9,49-50)
{9:38} Giovanni disse a Gesù: « Maestro, abbiamo visto un uomo che usava il tuo nome per scacciare i *demòni, e noi abbiamo cercato di farlo smettere perché non è uno dei nostri».
{9:39} Ma Gesù disse: «Lasciatelo fare. Perché non c’è nessuno che possa fare un miracolo in nome mio, e poi subito si metta a parlar male di me.
{9:40} Chi non è contro di noi è per noi».
{i9:41} I discepoli di Cristo sono preziosi (vedi Matteo 10,42)
{9:41} «E se qualcuno vi darà anche soltanto un bicchiere d’acqua per il fatto che siete discepoli di *Cristo, vi assicuro che riceverà la sua ricompensa».
{i9:42} Contro ogni occasione di male (vedi Matteo 5,13.29-30; 18,6-9; Luca 14,34-35; 17,1-2)
{9:42} «Se qualcuno fa perdere la fede a una di queste persone semplici che credono in me, sarebbe meglio per lui ∆ essere gettato in mare con una grossa pietra legata al collo.
{9:43} «Se la tua mano ti fa commettere il male tagliala: è meglio per te entrare nella vera vita senza una mano, piuttosto che avere tutt’e due le mani e andare all’inferno, nel fuoco senza fine. [
{9:44} IGD: ove il verme loro non muore, e il fuoco non si spegne.
{9:45} «Se il tuo piede ti fa commettere il male, taglialo: è meglio per te entrare zoppo nella vera vita, piuttosto che essere gettato all’inferno con due piedi. ∆ [
{9:46} IGD: ove il verme loro non muore, e il fuoco non si spegne.
{9:47} «Se il tuo occhio ti fa commettere il male, strappalo via: è meglio per te entrare nel *regno di Dio con un occhio solo, piuttosto che avere due occhi ed essere gettato all’inferno,
{9:48} dove si soffre sempre e il fuoco non finisce mai.
{9:49} «Chi non avrà sale in se stesso finirà nel fuoco.
{9:50} Il sale è una cosa buona, ma se il sale perde il suo sapore come potete ridarglielo? Cercate di avere sale in voi stessi, e vivete in pace tra voi!».
{i10:1} Matrimonio e divorzio (vedi Matteo 19,1-9; Luca 16,18)
{10:1} Poi Gesù partì e andò verso i confini della Giudea, al di là del fiume Giordano. Ancora una volta la folla si radunò attorno a lui e, come faceva sempre, Gesù si mise a insegnare.
{10:2} Alcuni che erano del gruppo dei *farisei gli si avvicinarono. Essi volevano metterlo in difficoltà, perciò gli domandarono: — Un uomo può divorziare dalla propria moglie?
{10:3} Gesù rispose con una domanda: — Che cosa vi ha comandato Mosè nella *Legge?
{10:4} I farisei replicarono: — Mosè ha permesso di mandar via la moglie, dopo averle dato una dichiarazione scritta di divorzio.
{10:5} Allora Gesù disse: — Mosè ha scritto questa regola perché voi avete il cuore duro.
{10:6} Ma da principio, al tempo della creazione, come dice la *Bibbia, Dio maschio e femmina li creò.
{10:7} Perciò l’uomo lascerà suo padre e sua madre, si unirà alla sua donna
{10:8} e i due saranno una cosa sola. Così essi non sono più due, ma un unico essere.
{10:9} Perciò l’uomo non separi ciò che Dio ha unito.
{10:10} Quando poi furono in casa, i *discepoli interrogarono di nuovo Gesù su questo argomento. Ed egli disse:
{10:11} «Chi divorzia da sua moglie e ne sposa un’altra commette adulterio contro di lei.
{10:12} E anche la donna, se divorzia dal marito e ne sposa un altro, commette adulterio».
{i10:13} Gesù benedice i bambini (vedi Matteo 19,13-15; Luca 18,15-17)
{10:13} Alcune persone portavano i loro bambini a Gesù e volevano farglieli benedire, ma i discepoli li sgridavano.
{10:14} Quando Gesù se ne accorse, si arrabbiò e disse ai discepoli: «Lasciate che i bambini vengano da me; non impediteglielo, perché Dio dà il suo *regno a quelli che sono come loro.
{10:15} Io vi assicuro: chi non lo accoglie come farebbe un bambino non vi entrerà».
{10:16} Poi prese i bambini tra le braccia, e li benediceva posando le mani su di loro.
{i10:17} Gesù incontra un uomo ricco (vedi Matteo 19,16-30; Luca 18,18-30)
{10:17} Gesù stava per riprendere il cammino, quando un tale gli venne incontro, si gettò in ginocchio davanti a lui e gli domandò: — *Maestro buono, che cosa devo fare per ottenere la vita eterna?
{10:18} Gesù gli disse: — Perché mi chiami buono? Nessuno è buono, tranne Dio!
{10:19} I comandamenti li conosci: non uccidere, non commettere adulterio, non rubare, non dire il falso contro nessuno, non imbrogliare, rispetta tuo padre e tua madre.
{10:20} E quello rispose: — Maestro, fin da giovane ho ubbidito a tutti questi comandamenti.
{10:21} Gesù lo guardò con amore e gli disse: — Ti manca soltanto una cosa: va’, vendi tutto quel che possiedi, e i soldi che ricavi dalli ai poveri. Allora avrai un tesoro in cielo. Poi, vieni e seguimi!
{10:22} A queste parole l’uomo si trovò a disagio e se ne andò via triste perché era molto ricco.
{10:23} Gesù, guardando i *discepoli che stavano attorno a lui, disse: «Com’è difficile per quelli che sono ricchi entrare nel *regno di Dio!».
{10:24} I discepoli si meravigliarono che Gesù dicesse queste cose, ma egli aggiunse: «Figli miei, non è facile entrare nel regno di Dio!
{10:25} Se è difficile che un cammello passi attraverso la cruna di un ago, è ancor più difficile che un ricco possa entrare nel regno di Dio».
{10:26} I discepoli si meravigliarono più di prima e cominciarono a domandarsi l’un l’altro: — Ma allora chi potrà mai salvarsi?
{10:27} Gesù li guardò e disse: — Per gli uomini è una cosa impossibile, ma per Dio no! infatti tutto è possibile a Dio.
{10:28} Allora Pietro si mise a dire: — E noi? Noi abbiamo abbandonato tutto per venire con te.
{10:29} Gesù rispose: — Io vi assicuro che se qualcuno ha abbandonato casa, fratelli, sorelle, madre, padre, figli, campi… per me e per il messaggio del *Vangelo,
{10:30} riceverà già in questa vita — insieme a persecuzioni — cento volte di più. Riceverà case, fratelli, sorelle, madri, figli e campi, e nel mondo futuro la vita eterna.
{10:31} Tuttavia, molti di quelli che ora sono primi alla fine diventeranno ultimi; e molti di quelli che ora sono ultimi saranno primi.
{i10:32} Per la terza volta Gesù annunzia la sua morte e risurrezione (vedi Matteo 20,17-19; Luca 18,31-34)
{10:32} Mentre erano sulla strada che sale verso Gerusalemme, Gesù camminava davanti a tutti. I suoi *discepoli lo seguivano, ma non sapevano che cosa pensare, anzi alcuni avevano paura. Ancora una volta Gesù prese da parte i dodici discepoli e si mise a parlare di quello che gli doveva accadere.
{10:33} Disse loro: «Ecco, noi stiamo salendo verso Gerusalemme; là, il *Figlio dell’uomo sarà dato nelle mani dei capi dei *sacerdoti e dei *maestri della Legge. Essi lo condanneranno a morte e poi lo consegneranno ai pagani.
{10:34} I pagani gli rideranno in faccia, gli sputeranno addosso, lo prenderanno a frustate e lo uccideranno, ma dopo tre giorni egli risorgerà».
{i10:35} Due discepoli chiedono i primi posti (vedi Matteo 20,20-28)
{10:35} Giacomo e Giovanni, i figli di Zebedèo, si avvicinarono a Gesù e gli dissero: — Maestro, noi vorremmo che tu facessi per noi quel che stiamo per chiederti.
{10:36} E Gesù domandò: — Che cosa volete che io faccia per voi?
{10:37} Essi risposero: — Quando sarai un re glorioso, facci stare accanto a te, seduti uno alla tua destra e uno alla tua sinistra.
{10:38} Ma Gesù disse: — Voi non sapete quel che chiedete! Siete pronti a bere quel calice di dolore che io berrò, a ricevere quel battesimo di sofferenza con il quale sarò battezzato?
{10:39} Essi risposero: — Siamo pronti. Gesù aggiunse: — Sì, anche voi berrete il mio calice e riceverete il mio battesimo;
{10:40} ma io non posso decidere chi sarà seduto alla mia destra e alla mia sinistra. Quei posti sono per coloro ai quali Dio li ha preparati.
{10:41} Gli altri dieci *discepoli avevano sentito tutto e cominciarono a indignarsi contro Giacomo e Giovanni.
{10:42} Allora Gesù li chiamò attorno a sé e disse: «Come sapete, quelli che sono ritenuti sovrani dei popoli comandano come duri padroni. Le persone potenti fanno sentire con la forza il peso della loro autorità.
{10:43} Ma tra voi non deve essere così. Anzi, se uno tra voi vuole essere grande, si faccia servo di tutti;
{10:44} e se uno vuol essere il primo, si faccia servitore di tutti.
{10:45} Infatti anche il *Figlio dell’uomo è venuto non per farsi servire, ma per servire e per dare la propria vita come riscatto per la liberazione degli uomini».
{i10:46} Il cieco Bartimèo (vedi Matteo 20,29-34; Luca 18,35-43)
{10:46} Gesù e i suoi *discepoli erano a Gèrico. Mentre stavano uscendo dalla città, seguiti da molta folla, un mendicante cieco era seduto sul bordo della strada. Si chiamava Bartimèo ed era figlio di un certo Timèo.
{10:47} Quando sentì dire che passava Gesù il Nazareno, cominciò a gridare: «Gesù, *Figlio di Davide, abbi pietà di me!».
{10:48} Molti si misero a sgridarlo per farlo tacere, ma quello gridava ancora più forte: «Figlio di Davide, abbi pietà di me!».
{10:49} Gesù si fermò e disse: — Chiamatelo qua. Allora alcuni andarono a chiamarlo e gli dissero: «Coraggio, alzati! Ti chiama».
{10:50} Il cieco buttò via il mantello, balzò in piedi e andò vicino a Gesù.
{10:51} Gesù gli domandò: — Che cosa vuoi che io faccia per te? Il cieco rispose: — *Maestro, fa’ che io possa vederci di nuovo!
{10:52} Gesù gli disse: — Vai, la tua fede ti ha salvato. Subito il cieco ricuperò la vista e si mise a seguire Gesù lungo la via.
{i11:1} Gesù entra in Gerusalemme: entusiasmo della folla (vedi Matteo 21,1-11; Luca 19,28-40; Giovanni 12,12-19)
{11:1} Gesù e i suoi discepoli stavano avvicinandosi a Gerusalemme. Arrivati al monte degli Ulivi, nei pressi dei villaggi di Bètfage e Betània, Gesù mandò avanti due discepoli. Disse loro:
{11:2} «Andate nel villaggio che è qui di fronte a voi. Appena entrati, troverete legato un piccolo asino sul quale nessuno è mai salito; slegatelo e portatelo qui.
{11:3} E se qualcuno vi chiede: “Che cosa state facendo?”, voi risponderete così: È il Signore che ne ha bisogno, ma ve lo rimanderà subito».
{11:4} I due discepoli andarono e trovarono un asinello legato vicino a una porta, fuori, sulla strada, e lo slegarono.
{11:5} Alcune persone che si trovavano lì vicino domandarono: «Che fate? Perché lo slegate?».
{11:6} Essi risposero come aveva detto Gesù, e quelli li lasciarono andare.
{11:7} Portarono dunque l’asinello a Gesù, gli posero addosso i loro mantelli, e Gesù vi montò sopra.
{11:8} Mentre camminavano, molta gente stendeva i mantelli sulla strada, altri invece stendevano rami verdi, tagliati nei campi.
{11:9} Quelli che camminavano davanti a Gesù e quelli che venivano dietro gridavano: « Osanna! Gloria a Dio! Benedetto colui che viene nel nome del Signore!
{11:10} Benedetto il regno che viene, il regno di Davide nostro padre! Gloria a Dio nell’alto dei cieli!».
{11:11} Gesù entrò in Gerusalemme e andò nel *Tempio. Si guardò attorno osservando ogni cosa e poi, siccome ormai era sera, tornò a Betània insieme con i dodici discepoli.
{i11:12} 11,12-14 Questo episodio ha valore simbolico: l’albero di fichi può raffigurare il Tempio, e la sua “stagione” privilegiata sarebbe quella in cui è visitato dal Messia, ma quel giorno non ha frutti da offrirgli. Gesù e l’albero senza frutti (vedi Matteo 21,18-19)
{11:12} Il giorno dopo, quando partirono da Betània, Gesù ebbe fame.
{11:13} Vedendo da lontano una pianta di fichi che aveva molte foglie andò a vedere se vi poteva trovare dei frutti. Ma quando fu vicino alla pianta non trovò niente, soltanto foglie; infatti non era quella la stagione dei fichi.
{11:14} Allora Gesù, rivolto alla pianta, disse: «Nessuno possa mai più mangiare i tuoi frutti!». E i discepoli udirono quelle parole.
{i11:15} Gesù scaccia i mercanti dal Tempio (vedi Matteo 21,12-17; Luca 19,45-48; Giovanni 2,13-22)
{11:15} Intanto erano arrivati a Gerusalemme. Gesù entrò nel cortile del *Tempio e cominciò a cacciar via tutti quelli che stavano là a vendere e a comprare. Buttò all’aria i tavoli di quelli che cambiavano i soldi e rovesciò le sedie dei venditori di colombe.
{11:16} Non permetteva a nessuno di trasportare carichi di robe attraverso il Tempio.
{11:17} Poi si mise a insegnare dicendo alla gente: «Non sta forse scritto nella Bibbia: La mia casa sarà casa di preghiera per tutti i popoli? Voi, invece, ne avete fatto un covo di briganti ».
{11:18} Quando i capi dei *sacerdoti e i *maestri della Legge vennero a conoscenza di questi fatti cercavano un modo per far morire Gesù. Però avevano paura di lui perché tutta la gente era molto impressionata del suo insegnamento.
{11:19} Quando fu sera, Gesù e i suoi uscirono dalla città.
{i11:20} Ancora l’albero senza frutti Fede, preghiera e perdono (vedi Matteo 6,7-15; 21,20-22; Luca 11,1-4)
{11:20} Il mattino dopo, passando ancora vicino a quella pianta di fichi, videro che era diventata secca fino alle radici.
{11:21} Pietro si ricordò del giorno prima e disse a Gesù: — *Maestro, guarda! Quell’albero che tu hai maledetto, è tutto secco!
{11:22} Allora Gesù rispose: — Abbiate fede in Dio!
{11:23} Io vi assicuro che uno potrebbe anche dire a questa montagna: Sollevati e buttati nel mare! Se nel suo cuore egli non ha dubbi, ma crede che accadrà quel che dice, state certi che gli accadrà veramente.
{11:24} Perciò vi dico: tutto quello che domanderete nella preghiera, abbiate fiducia di ottenerlo e vi sarà dato.
{11:25} E quando vi mettete a pregare, se avete qualcosa contro qualcuno, perdonate: perché anche Dio vostro Padre che è in cielo perdoni a voi i vostri peccati. [
{11:26} IGD: Ma, se voi non perdonate, il Padre vostro ch’è ne’ cieli non vi perdonerà i vostri falli.
{i11:27} Discussione sull’autorità di Gesù (vedi Matteo 21,23-27; Luca 20,1-8)
{11:27} Andarono ancora a Gerusalemme. Gesù camminava su e giù nel cortile del *Tempio. I capi dei *sacerdoti, i *maestri della Legge e le altre autorità si avvicinarono a lui e
{11:28} gli domandarono: — Che diritto hai di fare quel che fai? Chi ti ha dato l’autorità di agire così?
{11:29} Gesù disse loro: — Voglio farvi soltanto una domanda. Se mi rispondete, io vi dirò con quale autorità faccio queste cose.
{11:30} Dunque: Giovanni, chi lo ha mandato a battezzare, Dio o gli uomini? Rispondete!
{11:31} Essi cominciarono a discutere tra loro: «Se diciamo che Giovanni è stato mandato da Dio ci chiederà: Perché allora non avete creduto in lui?
{11:32} Ma come possiamo dire che è stato mandato dagli uomini?». Il fatto è che essi avevano paura della folla perché tutti consideravano Giovanni un *profeta.
{11:33} Perciò risposero: — Non lo sappiamo. E Gesù disse loro: — Ebbene, allora neppure io vi dirò con quale autorità faccio queste cose.
{i12:1} 12,1ss Questa parabola riprende il Canto della vigna (vedi Isaia 5,1-7); forse Isaia si è ispirato a un antico canto di lavoro. Parabola della vigna e dei contadini omicidi (vedi Matteo 21,33-46; Luca 20,9-19)
{12:1} Gesù cominciò a raccontare una *parabola ai capi degli Ebrei. Disse: «Un uomo piantò una vigna, la circondò con una siepe, scavò una buca per il torchio dell’uva e costruì una torretta di guardia; poi affittò la vigna ad alcuni contadini e se ne andò lontano.
{12:2} «Venne il tempo della vendemmia e quell’uomo mandò un servo dai contadini per ritirare la sua parte di raccolto.
{12:3} Ma quei contadini presero il servo, lo bastonarono e lo mandarono via senza dargli niente.
{12:4} Allora il padrone mandò di nuovo un altro servo. I contadini lo accolsero a parolacce e gli diedero botte in testa.
{12:5} Il padrone ne mandò ancora un altro e quelli lo uccisero. Lo stesso avvenne per molti altri servi: alcuni li bastonarono, altri li uccisero.
{12:6} Alla fine quell’uomo ne aveva ancora uno, suo figlio, che amava moltissimo. Per ultimo mandò lui pensando: Avranno rispetto di mio figlio!
{12:7} «Ma quei contadini dissero tra loro: “Ecco, un giorno costui sarà il padrone della vigna! Coraggio, uccidiamolo e l’eredità sarà nostra!”.
{12:8} Lo presero, lo uccisero e gettarono il suo corpo fuori della vigna».
{12:9} A questo punto Gesù domandò: «Che cosa farà, dunque, il padrone della vigna? Certamente egli verrà e ucciderà quei contadini e darà la vigna ad altre persone.
{12:10} Non avete mai letto queste parole della *Bibbia? La pietra che i costruttori hanno rifiutato è diventata la pietra più importante.
{12:11} Questo è opera del Signore ed è una meraviglia ai nostri occhi».
{12:12} I capi degli Ebrei capirono che Gesù aveva raccontato questa parabola riferendosi a loro. Cercavano quindi un modo per arrestarlo, ma avevano paura della folla. Perciò non gli fecero nulla e se ne andarono via.
{i12:13} Le tasse da pagare all’imperatore romano (vedi Matteo 22,15-22; Luca 20,20-26)
{12:13} Alcuni *farisei e alcuni del partito di *Erode furono mandati a parlare con Gesù per cercare di ∆ metterlo in difficoltà.
{12:14} Essi vennero e gli dissero: — *Maestro, noi sappiamo che tu sei sempre sincero e non ti preoccupi di quel che pensa la gente; tu non guardi in faccia a nessuno e insegni veramente la volontà di Dio. Abbiamo una domanda da farti: la nostra *Legge permette o non permette di pagare le tasse all’imperatore romano? Dobbiamo pagarle o no?
{12:15} Ma Gesù sapeva che nascondevano i loro veri pensieri e disse: — Perché cercate di imbrogliarmi? Portatemi una moneta d’argento, voglio vederla.
{12:16} Gli diedero allora la moneta e Gesù domandò: — Questo volto e questo nome, di chi sono? Gli risposero: — Dell’imperatore.
{12:17} Gesù replicò: — Date all’imperatore quel che è dell’imperatore, ma quel che è di Dio datelo a Dio. A queste parole rimasero sbalorditi.
{i12:18} Discussione a proposito della risurrezione (vedi Matteo 22,23-33; Luca 20,27-38)
{12:18} Si presentarono a Gesù alcuni che appartenevano al gruppo dei *sadducei: secondo loro nessuno può risorgere dopo la morte. Gli domandarono:
{12:19} — *Maestro, Mosè ci ha lasciato questo comandamento scritto: Se un uomo muore e lascia la moglie senza figli, suo fratello deve sposare la vedova e cercare di avere dei figli per quello che è morto.
{12:20} Ebbene, una volta c’erano sette fratelli. Il primo si sposò e poi morì senza lasciare figli.
{12:21} Allora il secondo fratello sposò la vedova, ma anche lui morì senza avere figli. La stessa cosa capitò al terzo
{12:22} e così, via via, a tutti gli altri. Tutti morirono senza lasciare figli. Infine morì anche la donna.
{12:23} Ora, nel giorno della risurrezione, quando i morti risorgeranno, di chi sarà moglie quella donna? Perché tutti e sette l’hanno avuta come moglie!
{12:24} Gesù rispose: — Non capite che sbagliate? Voi non conoscete la *Bibbia e non sapete cosa sia la potenza di Dio!
{12:25} Quando i morti risorgeranno, gli uomini e le donne non si sposeranno più, ma saranno come gli *angeli del cielo.
{12:26} A proposito poi dei morti e della risurrezione, non avete mai letto nella Bibbia l’episodio di Mosè, quando vide il cespuglio in fiamme? Quel giorno Dio gli disse: Io sono il Dio di Abramo, il Dio di Isacco, il Dio di Giacobbe.
{12:27} Perciò Dio è il Dio dei vivi, non dei morti! Voi sbagliate tutto.
{i12:28} Il comandamento più importante (vedi Matteo 22,34-40; Luca 10,25-28)
{12:28} Un *maestro della Legge aveva ascoltato quella discussione. Avendo visto che Gesù aveva risposto bene ai *sadducei, si avvicinò e gli fece questa domanda: — Qual è il più importante di tutti i comandamenti?
{12:29} Gesù rispose: — Il comandamento più importante è questo: Ascolta, Israele! Il Signore nostro Dio è l’unico Signore:
{12:30} Ama il Signore tuo Dio con tutto il tuo cuore e con tutta la tua anima, con tutta la tua mente e con tutte le tue forze.
{12:31} Il secondo comandamento è questo: Ama il tuo prossimo come te stesso. Non c’è nessun altro comandamento più importante di questi due.
{12:32} Allora il maestro della Legge disse: — Molto bene, Maestro! È vero: Dio è uno solo e non ce n’è un altro all’infuori di lui.
{12:33} E poi, la cosa più importante è amare Dio con tutto il cuore, con tutta la mente, e con tutte le forze e amare il prossimo come se stesso. Questo vale molto più che tutte le offerte e i sacrifici di animali.
{12:34} E Gesù, vedendo che quell’uomo aveva risposto con saggezza, gli disse: — Tu non sei lontano dal *regno di Dio. E nessun altro aveva più il coraggio di fargli domande.
{i12:35} Il Messia e il re Davide (vedi Matteo 22,41-46; Luca 20,41-44)
{12:35} Mentre insegnava nel *Tempio Gesù fece questa domanda: «I maestri della Legge dicono che il *Messia sarà un discendente del re Davide. Com’è possibile?
{12:36} Davide stesso, guidato dallo Spirito Santo ha scritto in un salmo: Il Signore ha detto al mio Signore: Siedi alla mia destra, finché io metterò i tuoi nemici come sgabello sotto i tuoi piedi.
{12:37} Se Davide stesso dice che è Signore, come può il Messia essere un discendente di Davide?».
{i12:38} Gesù parla contro i maestri della Legge (vedi Matteo 23,1-36; Luca 11,37-54; 20,45-47)
{12:38} Mentre insegnava Gesù diceva alla gente: «Non fidatevi dei *maestri della Legge. A loro piace passeggiare con vesti di lusso, essere salutati in piazza,
{12:39} avere i posti d’onore nelle *sinagoghe e i primi posti nei banchetti.
{12:40} Con avidità cercano di portar via alle vedove tutto quel che hanno e intanto, per farsi vedere, fanno lunghe preghiere. Queste persone saranno giudicate con estrema severità».
{i12:41} La piccola offerta di una povera vedova (vedi Luca 21,1-4)
{12:41} Gesù andò a sedersi vicino al tesoro del *Tempio e guardava la gente che metteva i soldi nelle cassette delle offerte. C’erano molti ricchi i quali buttavano dentro molto denaro.
{12:42} Venne anche una povera vedova e vi mise soltanto due monetine di rame.
{12:43} Allora Gesù chiamò i suoi *discepoli e disse: «Io vi assicuro che questa vedova, povera com’è, ha dato un’offerta più grande di quella di tutti gli altri!
{12:44} Infatti gli altri hanno offerto quel che avevano d’avanzo, mentre questa donna, povera com’è, ha dato tutto quel che possedeva, quel che le serviva per vivere».
{i13:1} Gesù annunzia che il Tempio sarà distrutto (vedi Matteo 24,1-2; Luca 21,5-6)
{13:1} Mentre Gesù usciva dal *Tempio uno dei discepoli gli disse: — Maestro, guarda come sono grandi queste pietre e come sono magnifiche queste costruzioni!
{13:2} Gesù gli rispose: — Vedi queste grandi costruzioni? Ebbene, non rimarrà una sola pietra sull’altra: tutto sarà distrutto!
{i13:3} Gesù annunzia dolori e persecuzioni (vedi Matteo 24,3-14; Luca 21,7-19)
{13:3} Quando giunsero al monte degli Ulivi Gesù si sedette guardando verso il *Tempio. Pietro, Giacomo, Giovanni e Andrea, in disparte, gli chiesero:
{13:4} «Puoi dirci quando avverranno queste cose? E quale sarà il segno che tutte queste cose stanno per accadere?».
{13:5} Allora Gesù cominciò a dire ai *discepoli: «Fate attenzione e non lasciatevi ingannare da nessuno!
{13:6} Molti verranno e cercheranno di ingannare molta gente; si presenteranno con il mio nome e diranno: “Sono io il *Messia!”.
{13:7} Quando sentirete parlare di guerre, vicine o lontane, non abbiate paura: bisogna che ciò avvenga, ma non sarà ancora la fine.
{13:8} I popoli combatteranno l’uno contro l’altro, un regno contro un altro. Ci saranno terremoti e carestie in molte regioni. Sarà come quando cominciano i dolori del parto.
{13:9} Fate attenzione a voi stessi! Vi porteranno nei tribunali, nelle *sinagoghe vi tortureranno, dovrete stare davanti a governatori e re per causa mia e sarete miei testimoni di fronte a loro.
{13:10} «È necessario anzitutto che il messaggio del *Vangelo sia annunziato a tutti i popoli.
{13:11} E quando vi arresteranno per portarvi in tribunale, non preoccupatevi di quel che dovrete dire: dite ciò che in quel momento Dio vi suggerirà, perché non siete voi a parlare, ma lo *Spirito Santo.
{13:12} Allora ci sarà chi tradirà un fratello per farlo morire; i padri faranno lo stesso verso i loro figli; i figli si ribelleranno contro i genitori e li faranno morire.
{13:13} E voi sarete odiati da tutti per causa mia; ma Dio salverà chi avrà resistito sino alla fine».
{i13:14} Gesù annunzia grandi tribolazioni (vedi Matteo 24,15-25; Luca 21,20-24)
{13:14} «Un giorno vedrete colui che commette l’orribile sacrilegio: lo vedrete in quel luogo dove non dovrebbe mai entrare (chi legge cerchi di capire!). Allora quelli che saranno nel territorio della Giudea fuggano sui monti;
{13:15} chi si troverà sulla terrazza del tetto non scenda in casa a prendere qualcosa;
{13:16} chi si troverà nei campi non torni indietro a prendere il mantello.
{13:17} «Saranno giorni tristi per le donne incinte e per quelle che allattano!
{13:18} Pregate che queste cose non avvengano d’inverno!
{13:19} Perché quei giorni saranno giorni di tribolazione, la più grande che ci sia mai stata fino a oggi, da quando Dio ha creato il mondo, e non ne verrà più una uguale.
{13:20} E se Dio non accorciasse il numero di quei giorni, nessuno si salverebbe. Ma Dio li ha accorciati a causa di quegli uomini che egli si è scelto.
{13:21} Allora, se qualcuno vi dirà: “Ecco, il *Messia è qui! ecco, è là!”, voi non fidatevi.
{13:22} Perché verranno falsi profeti e falsi messia i quali faranno segni miracolosi per cercare di ingannare, se fosse possibile, anche quelli che Dio si è scelto.
{13:23} Voi però fate attenzione! Io vi ho avvisati di tutto».
{i13:24} Gesù annunzia il ritorno del Figlio dell’uomo (vedi Matteo 24,29-31; Luca 21,25-28)
{13:24} «Ma in quei giorni, dopo quelle tribolazioni, il sole si oscurerà, la luna perderà il suo splendore,
{13:25} le stelle cadranno dal cielo, e le forze del cielo saranno sconvolte.
{13:26} «Allora vedranno il Figlio dell’uomo venire sulle nubi, con grande potenza e splendore.
{13:27} Egli manderà i suoi *angeli in ogni direzione. E da un confine all’altro del cielo e della terra egli radunerà tutti gli uomini che si è scelti».
{i13:28} Parabola del fico (vedi Matteo 24,32-35; Luca 21,29-33)
{13:28} «Dall’albero del fico imparate questa *parabola: quando i suoi rami diventano teneri e spuntano le prime foglie, voi capite che l’estate è vicina.
{13:29} Allo stesso modo, quando vedrete accadere queste cose, sappiate che egli è vicino, è alle porte.
{13:30} Io vi assicuro che non passerà questa generazione prima che tutte queste cose siano accadute.
{13:31} Il cielo e la terra passeranno, ma le mie parole non passeranno».
{i13:32} Gesù invita a essere vigilanti (vedi Matteo 24,36-44)
{13:32} «Nessuno sa quando verranno quel giorno e quell’ora; non lo sanno gli *angeli e neppure il Figlio: solo Dio Padre lo sa.
{13:33} Fate attenzione, rimanete svegli, perché non sapete quando sarà il momento decisivo!
{13:34} «È come un tale che è partito per un lungo viaggio, se n’è andato via e ha affidato la casa ai suoi servi. A ciascuno ha dato un incarico, e al portinaio ha raccomandato di restare sveglio alla porta.
{13:35} Ebbene, restate svegli, perché non sapete quando il padrone di casa tornerà: forse alla sera, forse a mezzanotte, forse al canto del gallo o forse di mattina.
{13:36} Se arriva improvvisamente, fate in modo che non vi trovi addormentati.
{13:37} «Quel che dico a voi lo dico a tutti: state svegli!».
{i14:1} I capi degli Ebrei vogliono uccidere Gesù (vedi Matteo 26,1-5; Luca 22,1-2; Giovanni 11,45-53)
{14:1} Mancavano intanto due giorni alla *Pasqua degli Ebrei e alla *festa dei Pani non lievitati. I capi dei *sacerdoti e i *maestri della Legge cercavano un modo per arrestare Gesù con un inganno, per poi ucciderlo.
{14:2} Infatti dicevano: «Non possiamo arrestarlo in un giorno di festa, perché altrimenti c’è pericolo di una rivolta popolare».
{i14:3} Una donna versa profumo su Gesù (vedi Matteo 26,6-13; Luca 7,36-38; Giovanni 12,1-8)
{14:3} Gesù si trovava a Betània, in casa di Simone, quello che era stato *lebbroso. ∆ Mentre era a tavola, venne una donna con un vasetto di alabastro pieno di un profumo molto prezioso, * ∆ nardo purissimo. La donna spaccò il vasetto e versò il profumo sulla testa di Gesù.
{14:4} Alcuni dei presenti, scandalizzati, mormoravano tra loro: «Perché tutto questo spreco di profumo?
{14:5} Si poteva venderlo per trecento monete d’argento e poi dare i soldi ai poveri!». Ed erano furibondi contro di lei.
{14:6} Ma Gesù disse loro: «Lasciatela in pace! Perché la tormentate? Questa donna ha fatto un’opera buona verso di me.
{14:7} I poveri, infatti, li avete sempre con voi e potete aiutarli quando volete, ma non sempre avrete me.
{14:8} Essa ha fatto quel che poteva, e così ha profumato in anticipo il mio corpo per la sepoltura.
{14:9} Io vi assicuro che in tutto il mondo, dovunque sarà predicato il messaggio del *Vangelo, ci si ricorderà di questa donna e di quel che ha fatto».
{i14:10} Giuda tradisce Gesù (vedi Matteo 26,14-16; Luca 22,3-6)
{14:10} Poi, Giuda Iscariota, uno dei dodici *discepoli, andò dai capi dei *sacerdoti per aiutarli ad arrestare Gesù.
{14:11} Essi furono molto contenti della sua proposta e promisero di dargli dei soldi. Allora Giuda si mise a cercare un’occasione per fare arrestare Gesù.
{i14:12} Due discepoli preparano la cena pasquale (vedi Matteo 26,17-19; Luca 22,7-13)
{14:12} Il primo giorno della festa dei Pani non lievitati, quando gli Ebrei uccidevano l’agnello pasquale, i discepoli domandarono a Gesù: — Dove vuoi che andiamo a prepararti la cena di *Pasqua?
{14:13} Gesù mandò due discepoli con queste istruzioni: — Andate in città. Là incontrerete un uomo che porta una brocca d’acqua. Seguitelo
{14:14} nella casa dove entrerà e lì parlate con il padrone. Gli direte: Il Maestro desidera fare la cena pasquale con i suoi discepoli, e ti chiede la sala.
{14:15} Allora egli vi mostrerà al piano superiore una grande sala già pronta con i tappeti. In quella sala preparate per noi la cena.
{14:16} I discepoli partirono e andarono in città. Trovarono tutto come Gesù aveva detto e prepararono la cena pasquale.
{i14:17} Gesù indica il traditore (vedi Matteo 26,20-25; Luca 22,14.21-23; Giovanni 13,21-30)
{14:17} Quando fu sera Gesù venne con i dodici discepoli,
{14:18} e mentre erano a tavola e stavano mangiando, disse: «Io vi dico che uno di voi mi tradirà: quello che mangia con me».
{14:19} I discepoli diventarono tristi e cominciarono a domandargli, uno dopo l’altro: — Sono forse io?
{14:20} Gesù disse: — È uno dei *Dodici, uno che intinge con me il pane nel piatto.
{14:21} Il *Figlio dell’uomo sta per morire, così come è scritto nella Bibbia. Ma guai a quell’uomo per mezzo del quale è tradito. Per lui sarebbe stato meglio non essere mai nato.
{i14:22} La Cena del Signore (vedi Matteo 26,26-30; Luca 22,18-20.39; 1 Corinzi 11,23b-25)
{14:22} Mentre stavano mangiando, Gesù prese il pane, fece la preghiera di benedizione, spezzò il pane, lo diede ai discepoli e disse: «Prendete: questo è il mio corpo».
{14:23} Poi prese la coppa del vino, fece la preghiera di ringraziamento, la diede ai discepoli e tutti ne bevvero.
{14:24} Gesù disse: «Questo è il mio sangue, offerto per ∆ tutti gli uomini. Con questo sangue Dio conferma la sua *alleanza.
{14:25} Io vi assicuro che non berrò più vino, fino al giorno in cui berrò il vino nuovo nel *regno di Dio ».
{14:26} Cantarono i salmi della festa, poi andarono verso il monte degli Ulivi.
{i14:27} Gesù sarà abbandonato da tutti (vedi Matteo 26,31-35; Luca 22,31-34; Giovanni 13,36-38)
{14:27} Gesù disse ai *discepoli: — Tutti voi perderete ogni fiducia in me. Infatti nella Bibbia è scritto: Ucciderò il *pastore e le pecore saranno disperse.
{14:28} Ma quando sarò risuscitato vi aspetterò in Galilea.
{14:29} Allora Pietro gli disse: — Anche se tutti gli altri perderanno ogni fiducia, io no!
{14:30} Gesù replicò: — Io invece ti assicuro che oggi, proprio questa notte, prima che il gallo abbia cantato due volte, già tre volte avrai detto che non mi conosci!
{14:31} Ma Pietro con grande insistenza continuava a dire: — Non dirò mai che non ti conosco, anche se dovessi morire con te! Anche gli altri discepoli dicevano la stessa cosa.
{i14:32} Gesù prega nel Getsèmani (vedi Matteo 26,36-46; Luca 22,39-46)
{14:32} Intanto raggiunsero un luogo detto Getsèmani. Gesù disse ai suoi discepoli: «Restate qui, mentre io pregherò».
{14:33} E si fece accompagnare da Pietro, Giacomo e Giovanni. Poi cominciò ad aver paura e angoscia,
{14:34} e disse ai tre discepoli: «Una tristezza mortale mi opprime. Fermatevi qui e state svegli».
{14:35} Mentre andava più avanti, cadeva a terra e pregava. Chiedeva a Dio, se era possibile, di evitare quel terribile momento.
{14:36} Diceva: « Abbà, Padre mio, tu puoi tutto. Allontana da me questo calice di dolore! Però, non fare quel che voglio io, ma quel che vuoi tu».
{14:37} Poi tornò dai discepoli, ma li trovò che dormivano. Allora disse a Pietro: «Simone, perché dormi? Non sei riuscito a vegliare un’ora?
{14:38} State svegli e pregate per resistere nel momento della prova; perché la volontà è pronta, ma la debolezza è grande!».
{14:39} Si allontanò di nuovo e ricominciò a pregare ripetendo le stesse parole.
{14:40} Poi tornò dai discepoli e li trovò che ancora dormivano. Non riuscivano a tenere gli occhi aperti e non sapevano che cosa rispondergli.
{14:41} Quando tornò da loro la terza volta disse: «Ma come? Voi ancora dormite e riposate? Ormai, dormite pure e riposate. ∆ È finita. L’ora è giunta. Il *Figlio dell’uomo sta per essere consegnato nelle mani dei suoi nemici.
{14:42} «Alzatevi, andiamo! Colui che mi tradisce sta arrivando».
{i14:43} Gesù è arrestato (vedi Matteo 26,47-56; Luca 22,47-53; Giovanni 18,3-12)
{14:43} Mentre Gesù ancora parlava, subito arrivò Giuda, uno dei *Dodici, accompagnato da molti uomini armati di spade e bastoni. Erano stati mandati dai capi dei *sacerdoti, dai *maestri della Legge e dalle altre autorità.
{14:44} Il traditore si era messo d’accordo con loro. Aveva stabilito un segno e aveva detto: «Quello che bacerò è lui. Voi prendetelo e portatelo via con cautela».
{14:45} Subito Giuda si avvicinò a Gesù e disse: « Maestro!». Poi lo baciò.
{14:46} Allora gli altri lo presero e lo arrestarono.
{14:47} Ma uno di quelli che erano lì presenti tirò fuori la spada e colpì il servo del *sommo sacerdote staccandogli un orecchio.
{14:48} Gesù disse: «Siete venuti a prendermi con spade e bastoni, come se fossi un delinquente!
{14:49} Tutti i giorni ero in mezzo a voi, insegnavo nel *Tempio, e non mi avete mai arrestato. Ma tutto questo avviene perché si compia quel che dice la Bibbia ».
{14:50} Allora i discepoli lo abbandonarono e fuggirono tutti.
{14:51} Dietro a Gesù veniva un ragazzo, coperto soltanto con un lenzuolo. Le guardie cercarono di prenderlo,
{14:52} ma egli lasciò cadere il lenzuolo e scappò via nudo.
{i14:53} Gesù davanti al tribunale ebraico (vedi Matteo 26,57-68; Luca 22,54-55.63-71; Giovanni 18,13-15.19-24)
{14:53} Portarono Gesù alla casa del sommo sacerdote e là si riunirono i capi dei sacerdoti, i maestri della Legge e le altre autorità.
{14:54} Pietro lo seguiva da lontano. Entrò fin dentro il cortile della casa e andò a sedersi in mezzo ai servi che si scaldavano vicino al fuoco.
{14:55} Intanto i capi dei sacerdoti e gli altri del tribunale cercavano un’accusa contro Gesù per poterlo condannare a morte, ma non la trovavano.
{14:56} Molte persone, infatti, portavano false accuse contro Gesù, ma dicevano uno il contrario dell’altro.
{14:57} Infine si alzarono alcuni con un’altra accusa falsa.
{14:58} Dicevano: «Noi l’abbiamo sentito dire: io distruggerò questo Tempio fatto dagli uomini e in tre giorni ne costruirò un altro non fatto dagli uomini».
{14:59} Ma anche su questo punto quelli che parlavano non erano d’accordo.
{14:60} Allora si alzò il sommo sacerdote e interrogò Gesù: «Non rispondi nulla? Che cosa sono queste accuse contro di te?».
{14:61} Ma Gesù rimaneva zitto e non rispondeva nulla. Il sommo sacerdote gli fece ancora una domanda: — Sei tu il *Messia, il *Cristo, il Figlio di Dio benedetto?
{14:62} Gesù rispose: — Sì, sono io. E voi vedrete il *Figlio dell’uomo seduto accanto a Dio Onnipotente. Egli verrà tra le nubi del cielo!
{14:63} Allora il sommo sacerdote, scandalizzato, si strappò la veste e disse: «Non c’è più bisogno di testimoni ormai!
{14:64} Avete sentito le sue bestemmie. Qual è il vostro parere?». E tutti decisero che Gesù doveva essere condannato a morte.
{14:65} Alcuni dei presenti cominciarono a sputargli addosso. Gli coprivano la faccia, poi gli davano pugni e gli dicevano: «Indovina chi è stato!». Anche le guardie lo prendevano a schiaffi.
{i14:66} Pietro nega di conoscere Gesù (vedi Matteo 26,69-75; Luca 22,56-62; Giovanni 18,15-18.25-27)
{14:66} Pietro intanto era ancora giù nel cortile a scaldarsi. A un certo punto passò di là una serva del
{14:67} sommo sacerdote, lo vide, lo osservò bene e disse: — Anche tu stavi con quell’uomo di Nàzaret, con Gesù.
{14:68} Ma Pietro negò e disse: — Non so proprio che cosa vuoi dire, non ti capisco. Poi se ne andò fuori del cortile, nell’ingresso; e intanto il gallo cantò.
{14:69} Quella serva lo vide e di nuovo cominciò a dire alle persone vicine: — Anche lui è uno di quelli!
{14:70} Ma Pietro negò di nuovo. Poco dopo, alcuni dei presenti gli dissero ancora: — Certamente tu sei uno di quelli, perché vieni dalla Galilea.
{14:71} Ma Pietro cominciò a giurare e a spergiurare che non era vero: — Io neppure lo conosco quell’uomo che voi dite!
{14:72} Subito dopo un gallo cantò per la seconda volta. In quel momento Pietro si ricordò di ciò che gli aveva detto Gesù: «Prima che il gallo abbia cantato due volte, già tre volte tu avrai dichiarato che non mi conosci». Allora scappò via e si mise a piangere.
{i15:1} Gesù davanti a Pilato, il governatore romano (vedi Matteo 27,1-2.11-14; Luca 23,1-5; Giovanni 18,28-38)
{15:1} Appena fu mattina i capi dei *sacerdoti insieme con le altre autorità e i *maestri della Legge — cioè tutto il tribunale — si riunirono per prendere una decisione. Alla fine fecero legare e portar via Gesù e lo consegnarono a Pilato.
{15:2} Pilato gli fece questa domanda: — Sei tu il re dei Giudei? Gesù rispose: — Tu lo dici.
{15:3} Siccome i capi dei sacerdoti portavano molte accuse contro di lui,
{15:4} Pilato lo interrogò ancora: — Perché non rispondi nulla? Vedi bene di quante cose ti accusano!
{15:5} Ma Gesù non disse più niente e Pilato ne fu molto meravigliato.
{i15:6} Gesù è condannato a morte (vedi Matteo 27,15-26; Luca 23,13-25; Giovanni 18,38–19,16)
{15:6} Ogni anno, per la festa di *Pasqua, Pilato liberava uno dei prigionieri, quello che la folla domandava.
{15:7} In quel tempo era in prigione un certo Barabba che, insieme con altri ribelli, aveva ucciso un uomo durante una rivolta.
{15:8} Allora la folla salì verso il palazzo del governatore e cominciò a chiedergli quello che egli aveva l’abitudine di concedere.
{15:9} Allora Pilato rispose: — Volete che vi lasci libero Gesù, questo re dei Giudei?
{15:10} Disse così perché sapeva che i capi dei sacerdoti l’avevano portato da lui solo per odio.
{15:11} Ma i capi dei sacerdoti cominciarono a mettere in agitazione la folla perché chiedesse la liberazione di Barabba.
{15:12} Pilato domandò di nuovo: — Che farò dunque di quell’uomo che voi chiamate il re dei Giudei?
{15:13} Essi gridarono: — In croce!
{15:14} Pilato diceva: — Che cosa ha fatto di male? Ma quelli gridavano ancora più forte: — In croce! In croce!
{15:15} Pilato non voleva scontentare la folla: per questo lasciò libero Barabba e invece fece frustare a sangue Gesù. Poi lo consegnò ai soldati per farlo crocifiggere.
{i15:16} Gli insulti dei soldati (vedi Matteo 27,27-31; Luca 23,6-11; Giovanni 19,2-3)
{15:16} I soldati portarono Gesù nel cortile del palazzo del governatore e chiamarono anche il resto della truppa.
{15:17} Gli misero addosso una veste rossa, prepararono una corona di rami spinosi e gliela misero sul capo.
{15:18} Poi cominciarono a salutarlo: «Salve, re dei Giudei!».
{15:19} Con un bastone gli davano dei colpi in testa, gli sputavano addosso e si mettevano in ginocchio come per adorarlo.
{15:20} Quando finirono di insultarlo gli tolsero la veste rossa e lo rivestirono dei suoi abiti. Poi lo portarono fuori per crocifiggerlo.
{i15:21} Gesù è inchiodato a una croce (vedi Matteo 27,32-44; Luca 23,26.32-38; Giovanni 19,17-24)
{15:21} Un certo Simone, originario di Cirène, il padre di Alessandro e di Rufo, passava di là mentre tornava dai campi. I soldati lo obbligarono a ∆ portare la croce di Gesù.
{15:22} Poi condussero Gesù in un luogo detto Gòlgota (che significa «Luogo del Cranio»).
{15:23} Vollero dargli un po’ di vino drogato, ma Gesù non lo prese.
{15:24} Poi lo inchiodarono alla croce, e si divisero le sue vesti tirandole a sorte per decidere la parte di ciascuno.
{15:25} Erano le nove del mattino quando lo crocifissero.
{15:26} Sul cartello dove si scriveva il motivo della condanna c’erano queste parole: «Il re dei Giudei».
{15:27} Insieme con Gesù avevano messo in croce anche due briganti, uno alla sua destra e uno alla sua sinistra. [
{15:28} IGD: E si adempiè la scrittura che dice: Ed egli è stato annoverato fra i malfattori.
{15:29} Quelli che passavano di là scuotevano la testa in segno di disprezzo, lo insultavano e dicevano: «Ehi, tu che volevi distruggere il *Tempio e ricostruirlo in tre giorni,
{15:30} salva te stesso! Prova a scendere dalla croce!».
{15:31} Allo stesso modo anche i capi dei *sacerdoti e i *maestri della Legge ridevano e dicevano: «Ha salvato tanti altri e ora non è capace di salvare se stesso!
{15:32} Lui, il *Messia, il re d’Israele: scenda ora dalla croce, così vedremo e gli crederemo!». Anche i due briganti crocifissi accanto a lui lo insultavano.
{i15:33} Gesù muore (vedi Matteo 27,45-56; Luca 23,36.44-49; Giovanni 19,28-30)
{15:33} Quando fu mezzogiorno si fece buio su tutta la regione fino alle tre del pomeriggio.
{15:34} Alle tre Gesù gridò molto forte: Eloì, Eloì, lemà sabactàni? che significa: Dio mio, Dio mio, perché mi hai abbandonato?
{15:35} Alcuni dei presenti udirono e dissero: «Sentite, chiama il profeta Elia».
{15:36} Un tale corse a prendere una spugna, la bagnò nell’aceto, la fissò in cima a una canna e cercava di far bere Gesù. Diceva: «Aspettate. Vediamo se viene Elia a toglierlo dalla croce!».
{15:37} Ma Gesù diede un forte grido e spirò.
{15:38} Allora il grande velo appeso nel *Tempio si squarciò in due, da cima a fondo.
{15:39} L’ufficiale romano che stava di fronte alla croce, vedendo come Gesù era morto, disse: «Quest’uomo era davvero Figlio di Dio!».
{15:40} Alcune donne erano là e guardavano da lontano: c’erano Maria *Maddalena, Maria madre di Giacomo il più giovane e di Ioses, e anche Salome.
{15:41} Esse avevano seguito e aiutato Gesù fin da quando era in Galilea. E c’erano anche molte altre donne, venute con lui a Gerusalemme.
{i15:42} Il corpo di Gesù è messo nella tomba (vedi Matteo 27,57-61; Luca 23,50-56; Giovanni 19,38-42)
{15:42} Quel giorno, vigilia del *sabato, era di preparazione alla festa, ed era già sera.
{15:43} Venne Giuseppe, originario di Arimatèa: egli era un personaggio importante, faceva parte del tribunale ebraico: anche lui aspettava con fiducia il *regno di Dio. Giuseppe si fece coraggio, andò da Pilato e chiese il corpo di Gesù.
{15:44} Pilato si meravigliò che Gesù fosse già morto. Chiamò allora l’ufficiale e gli domandò se era morto davvero.
{15:45} Dopo aver ascoltato l’ufficiale, diede il permesso di prendere il corpo di Gesù.
{15:46} Allora Giuseppe comprò un lenzuolo, tolse Gesù dalla croce, lo avvolse nel lenzuolo e lo mise in una tomba scavata nella roccia. Poi fece rotolare una grossa pietra davanti alla porta della tomba.
{15:47} Intanto due delle donne, Maria Maddalena e Maria madre di Ioses, stavano a guardare dove mettevano il corpo di Gesù.
{i16:1} L’annunzio della risurrezione (vedi Matteo 28,1-8; Luca 24,1-12; Giovanni 20,1-10)
{16:1} Passato il sabato, Maria Maddalena, Maria, madre di Giacomo, e Salome comprarono olio e profumi per andare a ungere il corpo di Gesù.
{16:2} La mattina presto del primo giorno della settimana, al levar del sole, andarono alla tomba.
{16:3} Mentre andavano dicevano tra loro: «Chi ci farà rotolare via la pietra che è davanti alla porta?».
{16:4} Ma quando arrivarono, guardarono, e videro che la grossa pietra, molto pesante, era stata già spostata.
{16:5} Allora entrarono nella tomba. Piene di spavento, videro, a destra, un giovane seduto, vestito di una veste bianca.
{16:6} Ma il giovane disse: «Non spaventatevi. Voi cercate Gesù di Nàzaret, quello che è stato crocifisso. È risuscitato, non è qui. Ecco, questo è il posto dove lo avevano messo.
{16:7} Ma andate e dite ai suoi *discepoli e a Pietro, che Gesù vi aspetta in Galilea. Là, lo vedrete come vi aveva detto lui stesso».
{16:8} Le donne uscirono dalla tomba e scapparono via di corsa, tremanti di paura. E non dissero niente a nessuno perché avevano paura.
{i16:9} Gesù appare a Maria Maddalena (vedi Matteo 28,9-10; Luca 24,10-11; Giovanni 20,11-18)
{16:9} Dopo essere risuscitato, la mattina presto Gesù apparve prima a Maria Maddalena (quella donna dalla quale aveva cacciato i sette spiriti maligni).
{16:10} Allora Maria andò dai *discepoli, che erano tristi e piangevano, e portò la notizia
{16:11} che Gesù era vivo e lei lo aveva visto! Ma essi non le credettero.
{i16:12} Gesù appare a due discepoli (vedi Luca 24,13-35)
{16:12} Più tardi, Gesù apparve in modo diverso a due discepoli che erano in cammino verso la campagna.
{16:13} Anch’essi tornarono indietro e annunziarono il fatto agli altri. Ma non credettero neanche a loro.
{i16:14} Gesù appare ai discepoli riuniti (vedi Matteo 28,16-20; Luca 24,36-49; Giovanni 20,19-23; Atti 1,6-8)
{16:14} Alla fine Gesù apparve agli undici discepoli mentre erano a tavola. Li rimproverò perché avevano avuto poca fede e si ostinavano a non credere a quelli che lo avevano visto risuscitato.
{16:15} Poi disse: «Andate in tutto il mondo e portate il messaggio del *Vangelo a tutti gli uomini.
{16:16} Chi crederà e sarà battezzato sarà salvo; ma chi non crederà sarà condannato.
{16:17} «E quelli che avranno fede faranno segni *miracolosi: cacceranno i *demòni invocando il mio nome; parleranno lingue nuove;
{16:18} prenderanno in mano serpenti e se berranno veleno non farà loro alcun male; poseranno le mani sopra i malati ed essi guariranno».
{i16:19} Gesù ritorna presso Dio (vedi Luca 24,50-53; Atti 1,9-11)
{16:19} Dopo quelle parole il Signore Gesù fu innalzato fino al cielo e Dio gli diede potere accanto a sé.
{16:20} Allora i *discepoli partirono per portare dappertutto il messaggio del *Vangelo. E il Signore agiva insieme a loro e confermava le loro parole con segni miracolosi.
