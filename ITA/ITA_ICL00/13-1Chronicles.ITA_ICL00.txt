{i1:1} Liste genealogiche 1. Da Adamo a Israele/Giacobbe I tre grandi gruppi dell’umanità
{1:1} Discendenti di Adamo: Set, Enos,
{1:2} Kenan, Maalalel, Iered,
{1:3} Enoc, Matusalemme, Lamec,
{1:4} Noè. Figli di Noè: Sem, Cam e Iafet.
{i1:5} Popoli discendenti dai figli di Noè (vedi Genesi 10,2-29)
{1:5} Figli di Iafet: Gomer, Magog, Madai, Iavan, Tubal, Mesec e Tiras.
{1:6} Figli di Gomer: Aschenàz, Difat e Togarmà.
{1:7} Figli di Iavan: Elisa, Tarsis, gli abitanti delle isole di Cipro e di Rodi.
{1:8} Figli di Cam: Etiopia, Egitto, Put e Canaan.
{1:9} Figli di Etiopia: Seba, Avìla, Sabta, Rama e Sabtecà. Figli di Rama: Saba e Dedan.
{1:10} Etiopia generò Nimrod, che fu il primo conquistatore sulla terra.
{1:11} Egitto generò Lud, Anam, Laab, Naftuch,
{1:12} Patros, Casluch e Caftor dal quale hanno origine i Filistei.
{1:13} Canaan generò Sidone, il primogenito, e Chet. Inoltre traggono origine da lui:
{1:14} Gebusei, Amorrei, Gergesei,
{1:15} Evei e i popoli Archeo, Sineo,
{1:16} Arvadeo, Semareo e Camateo.
{1:17} Figli di Sem: Elam, Assur, Arpacsàd, Lud, Aram, Us, Ul, Gheter e Mesec.
{1:18} Arpacsàd generò Selach e Selach generò Eber.
{1:19} Eber ebbe due figli: chiamò uno Peleg (Divisione), perché è da quel tempo che gli uomini furono divisi nel mondo, e chiamò l’altro Ioktan.
{1:20} Ioktan generò Almodàd, Selef, Asarmàvet, Ierach,
{1:21} Adoràm, Uzal, Dikla,
{1:22} Ebal, Abimaèl, Saba,
{1:23} Ofir, Avìla e Iobab. Tutti questi furono i figli di Ioktan.
{i1:24} Antenati e discendenti di Abramo (vedi Genesi 11,10-26; 25,1-4.12-16)
{1:24} Antenati di Abramo: Sem, Arpacsàd, Selach,
{1:25} Eber, Peleg, Reu,
{1:26} Serug, Nacor, Terach,
{1:27} Abram, che poi si chiamò Abramo.
{1:28} Figli di Abramo: Isacco e Ismaele.
{1:29} Elenco dei figli di Ismaele: Nebaiòt, primogenito, Kedar, Adbeèl, Mibsam,
{1:30} Misma, Duma, Massa, Adad, Tema,
{1:31} Ietur, Nafis e Kedma; questi sono i discendenti di Ismaele.
{1:32} Da Keturà, sua concubina, Abramo ebbe questi figli: Zimran, Ioksàn, Medan, Madian, Isbak e Sùach. Figli di Ioksàn: Saba e Dedan.
{1:33} Figli di Madian: Efa, Efer, Enoc, Abidà ed Eldaà. Tutti questi discendono da Keturà.
{1:34} Isacco, figlio di Abramo, generò Esaù e Israele.
{1:35} Figli di Esaù: Elifaz, Reuèl, Ieus, Ialam e Core.
{1:36} Figli di Elifaz: Teman e Omar, Sefì e Gatam, Kenaz, Timna e Amalèk.
{1:37} Figli di Reuèl: Nacat, Zerach, Sammà e Mizzà.
{i1:38} Gli antichi abitanti della regione di Edom (vedi Genesi 36,20-30)
{1:38} Figli di Seir: Lotan, Sobal, Sibeon, Anà, Dison, Eser e Disan.
{1:39} Figli di Lotan: Orì e Omam; sorella di Lotan: Timna.
{1:40} Figli di Sobal: Alian, Manàcat, Ebal, Sefì e Onam. Figli di Sibeon: Aià e Anà.
{1:41} Figlio di Anà: Dison. Figli di Dison: Camran, Esban, Itran e Cheran.
{1:42} Figli di Eser: Bilan, Zaavan e Iaakan. Figli di Dison: Us e Aran.
{i1:43} Re e capi degli Edomiti (vedi Genesi 36,31-43)
{1:43} Questi furono i re che dominarono nel territorio di Edom, prima che vi fosse un re in Israele: Bela, figlio di Beor, della città di Dinaba;
{1:44} Iobab, figlio di Zerach, da Bosra;
{1:45} Cusam, della regione dei Temaniti,
{1:46} Adad, figlio di Bedad, da Avìt (questi fu il re che sconfisse i Madianiti sul territorio di Moab),
{1:47} Samla, da Masrekà,
{1:48} Saul, da Recobòt-Naar,
{1:49} Baal-Canan, figlio di Acbor,
{1:50} Adad, della località di Pai (sua moglie si chiamava Meetabèl ed era figlia di Matred, nipote di Me-Zaab).
{1:51} Dopo la morte di Adad vi
{1:52} furono in Edom capi delle varie
{1:53} tribù. Esse furono: Timna, Alva, Ietet,
{1:54} Oolibamà, Ela, Pinon, Kenaz, Teman, Mibsar, Magdièl, Iram.
{i2:1} I dodici figli di Giacobbe, chiamato Israele
{2:1} Questi sono i figli d’Israele: Ruben, Simeone, Levi, Giuda, Ìssacar, Zàbulon,
{2:2} Dan, Giuseppe, Beniamino, Nèftali, Gad e Aser.
{i2:3} 2. Giuda I discendenti di Giuda
{2:3} Giuda ebbe tre figli dalla moglie cananea Bat-Sua: Er, Onan e Sela. Er, il primogenito, si comportò così male che il Signore lo fece morire.
{2:4} Giuda ebbe poi altri due figli da Tamar, sua nuora: Peres e Zerach. In tutto i figli di Giuda furono cinque.
{2:5} Peres ebbe due figli: Chesron e Camul.
{2:6} Zerach ebbe cinque figli: Zimrì, Etan, Eman, Calcol e Darda.
{2:7} Tra i discendenti di Zerach vi fu Acar, figlio di Carmì. Egli fu causa di disgrazia per il popolo d’Israele, perché tenne per sé una parte del bottino consacrato a Dio.
{2:8} Etan ebbe un figlio: Azaria.
{i2:9} Gli antenati di Davide
{2:9} Chesron ebbe tre figli: Ieracmeèl, Ram e Chelubài.
{2:10} Ram generò Amminadàb, Amminadàb generò Nacson, un capo della tribù di Giuda.
{2:11} Nacson generò Salma, Salma generò Booz,
{2:12} Booz generò Obed, Obed generò Iesse.
{2:13} Iesse generò sette figli: il primogenito fu Eliàb, il secondo Abinadàb, il terzo Simeà,
{2:14} il quarto Netanèl, il quinto Raddài,
{2:15} il sesto Osem e il settimo Davide.
{2:16} Ebbe anche due figlie: Seruià e Abigàil; Seruià fu madre di tre figli: Abisai, Ioab e Asaèl.
{2:17} Abigàl sposò l’ismaelita Ieter ed ebbe un figlio: Amasa.
{i2:18} Discendenti di Chesron e di Caleb
{2:18} Caleb, figlio di Chesron, ebbe dei figli dalla moglie Azubà e da Ieriòt. Essi furono: Ieser, Sobàb e Ardon.
{2:19} Morta Azubà, Caleb sposò Èfrata e da lei ebbe Cur.
{2:20} Cur generò Urì e Urì generò Besalèl.
{2:21} All’età di sessant’anni Chesron sposò la figlia di Machir, padre di Gàlaad, ed ebbe un figlio: Segub.
{2:22} Segub generò Iair. Iair possedeva ventitré villaggi nella regione di Gàlaad.
{2:23} Ma i Ghesuriti e gli Aramei conquistarono i possedimenti di Iair, insieme con la città di Kenat e le località circostanti, in tutto sessanta villaggi, abitati dai discendenti di Machir, padre di Gàlaad.
{2:24} Dopo la morte di Chesron, Caleb si unì di nuovo con Èfrata, moglie di suo padre Chesron, e da lei ebbe Ascur, padre di Tekoa.
{i2:25} Discendenti di Ieracmeèl
{2:25} I figli di Ieracmeèl, primogenito di Chesron, furono: Ram, il primo, Buna, Oren, Osem e Achia.
{2:26} I figli di Ram, primogenito di Ieracmeèl, furono Maas, Iamin ed Eker.
{2:27} Ieracmeèl sposò un’altra donna di nome Atarà e da lei ebbe Onam.
{2:28} I figli di Onam furono Sammài e Iada e i figli di Sammài Nadab e Abisùr.
{2:29} La moglie di Abisùr, di nome Abiàil, gli diede Acban e Molid.
{2:30} Figli di Nadab: Seled e Appàim. Seled morì senza figli.
{2:31} Da Appàim nacque Isèi, da Isèi Sesan, da Sesan Aclài.
{2:32} Figli di Iada, fratello di Sammài: Ieter e Giònata. Ieter morì senza figli.
{2:33} Figli di Giònata: Pelet e Zaza. Tutti questi furono i discendenti di Ieracmeèl.
{2:34} Sesan ebbe solo figlie. Aveva però uno schiavo egiziano chiamato Iarca.
{2:35} Sesan gli fece sposare una sua figlia che gli diede Attai.
{2:36} Da Attai nacque Natan, da Natan Zabad,
{2:37} da Zabad Eflal, da Eflal Obed,
{2:38} da Obed Ieu, da Ieu Azaria,
{2:39} da Azaria Cheles, da Cheles Elasà,
{2:40} da Elasà Sismài, da Sismài Sallum,
{2:41} da Sallum Iekamia, da Iekamia Elisamà.
{i2:42} Altri discendenti di Caleb
{2:42} Figli di Caleb, fratello di Ieracmeèl: Mesa, suo primogenito e padre di Zif, e Maresà, padre di ∆ Ebron.
{2:43} Figli di Ebron: Core, Tappùach, Rekem e Sema.
{2:44} Da Sema nacque Racam, padre di Iorkoàm; da Rekem nacque Sammài.
{2:45} Il figlio di Sammài, Maon, fu padre di Bet-Sur.
{2:46} Caleb ebbe una concubina, di nome Efa, che fu madre di Carran, Mosa e Gazez; Carran ebbe un figlio chiamato anch’egli Gazez.
{2:47} Figli di Iadài: Reghem, Iotam, Ghesan, Pelet, Efa e Saaf.
{2:48} Caleb ebbe anche un’altra concubina, di nome Maacà, che fu madre di Seber e Tircanà.
{2:49} Poi ebbe altri due figli: Saaf, padre di Madmannà, e Seva, padre di Macbenà e di Gàbaa. Caleb ebbe anche una figlia: Acsa.
{2:50} Tutti i seguenti furono discendenti di Caleb: Cur, primogenito di Èfrata, generò Sobal, padre di Kiriat-Iearim,
{2:51} Salma, padre di Betlemme, e Caref, padre di Bet-Gader.
{2:52} Sobal, padre di Kiriat-Iearim, ebbe come discendenti: Reaià, metà dei Manactei e
{2:53} quattro gruppi di famiglie di Kiriat-Iearim, cioè gli Itrei, i Putei, i Sumatei e i Misraei; da questi derivano anche i Soreatiti e gli Estaoliti.
{2:54} Da Salma discendono: Betlemme, i Netofatiti, Atròt-Bet-Ioab, metà dei Manactei e i Soriti,
{2:55} le famiglie degli scribi che abitavano a Iabes, cioè i Tiratei, i Simatei e i Sucatei. Questi sono i Keniti, discendenti da Cammat, antenato dei Recabiti.
{i3:1} 3. La dinastia di Davide I discendenti di Davide (vedi 14,3-7; 2 Samuele 3,2-5)
{3:1} A Davide nacquero in Ebron sei figli. Essi sono, in ordine di età: Amnon, il primogenito, nato da Achinòam di Izreèl; Daniele, nato da Abigàil della città di Carmel;
{3:2} Assalonne, nato da Maacà figlia di Talmài, re di Ghesur; Adonia, nato da Agghìt;
{3:3} Sefatia, nato da Abitàl; Itreàm, nato da Egla, anch’essa moglie di Davide.
{3:4} Questi sei figli nacquero a Davide in Ebron, dove egli regnò per sette anni e sei mesi. A Gerusalemme Davide regnò trentatré anni.
{3:5} In questa città egli ebbe quattro figli da Betsabea figlia di Ammièl: Simeà, Sobàb, Natan e Salomone.
{3:6} Ebbe poi altri nove figli:
{3:7} Ibcar, Elisamà, Elifèlet, Noga, Nefeg,
{3:8} Iafìa, Elisamà, Eliadà ed Elifèlet,
{3:9} senza contare quelli avuti da concubine e la figlia di nome Tamar.
{i3:10} 3,10-16 discendenti di Salomone: questa è la lista dei re di Giuda secondo la storia narrata da 1 Re 12 a 2 Re 25. — Abia (v. 10) è chiamato Abiam in 1 Re 14,31 e 15,1-8. — Ieconia (v. 16) è chiamato Ioiachìn in 2 Re 24,6.8-17. I discendenti del re Salomone
{3:10} I discendenti di Salomone furono: Roboamo, ∆ Abia, Asa, Giòsafat,
{3:11} Ioram, Acazia, Ioas,
{3:12} Amazia, Azaria, Iotam,
{3:13} Acaz, Ezechia, Manasse,
{3:14} Amon, Giosia.
{3:15} Giosia ebbe quattro figli: Giovanni il primogenito, secondo Ioiakìm, terzo Sedecia, quarto Sallum.
{3:16} Ioiakìm ebbe ∆ Ieconia che fu padre di Sedecia.
{i3:17} I discendenti del re Ieconia, cioè la stirpe di Davide dopo la fine della monarchia
{3:17} Ieconia, che fu condotto prigioniero in esilio, ebbe sette figli: Sealtièl,
{3:18} Malchiràm, Pedaià, Senassàr, Iekamia, Osamà, Nedabia.
{3:19} Figli di Pedaià: Zorobabele e Simei. Figli di Zorobabele: Mesullàm, Ananìa e Selomìt loro sorella,
{3:20} inoltre questi cinque: Casubà, Oel, Berechia, Casadia, Iusab-Chèsed.
{3:21} Discendenti di Ananìa: Pelatia e Isaia, i figli di Refaià, quelli di Arnan, di Abdia, di Secania.
{3:22} Secania ebbe sei figli: Semaià, Cattus, Igal, Barìach, Nearia e Safat.
{3:23} Nearia ne ebbe tre: Elioenài, Ezechia e Azrikàm.
{3:24} Elioenài sette: Odavia, Eliasìb, Pelaià, Akkub, Giovanni, Delaià e Anàni.
{i4:1} 4. Le tribù meridionali Altro 4,1-10 Alcuni nomi di questo nuovo elenco dei discendenti di Giuda sono già stati elencati in 2,4-5.7.19.24.50. elenco dei discendenti di Giuda
{4:1} Figli di Giuda: Peres, Chesron, Carmì, Cur e Sobal.
{4:2} Da Sobal nacque Reaià, da Reaià Iacat, da Iacat Acumài e Laad. Da questi discendono le famiglie dei Soreatiti.
{4:3} Questi sono i discendenti del padre di Etam: Izreèl, Isma e Idbas. La loro sorella si chiamava Aslelponì. Penuèl fu
{4:4} padre di Ghedor ed Ezer padre di Cusa. Questi erano i figli di Cur, primogenito di Èfrata, padre di Betlemme.
{4:5} Ascur, padre di Tekoa, aveva due mogli: Chelea e Naarà.
{4:6} Da Naarà discendono Acuzzàm, Chefer, i Temaniti e gli Acastariti;
{4:7} da Chelea: Seret, Socar, Etnan e Kos.
{4:8} Kos fu il padre di Anub e Assobebà e l’antenato delle famiglie di Acarchèl, figlio di Arum.
{4:9} Un certo Iabes fu più onorato dei suoi fratelli. Sua madre, però, gli aveva dato quel nome perché il parto era stato molto doloroso.
{4:10} Iabes pregò il Dio d’Israele dicendo: «Benedicimi, ti prego, concedimi terreni sempre più vasti, tienimi sul capo la tua mano e allontana da me disgrazie e dolori». E Dio gli concesse quello che aveva domandato.
{i4:11} Altre genealogie
{4:11} Chelub, fratello di Suca, fu il padre di Mechir e Mechir di Eston.
{4:12} Eston fu il padre di Bet-Rafa, Pasèach e Techinnà, padre di Ir-Nacas. Questa è la gente di Reca.
{4:13} Figli di Kenaz: Otnièl e Seraia. Figli di Otnièl: Catat e Meonotài.
{4:14} Meonotài generò Ofra e Seraia generò Ioab, il capostipite degli artigiani che abitano la valle detta appunto valle degli Artigiani.
{4:15} Figli di Caleb, figlio di Iefunnè: Ir, Ela, padre di Kenaz, e Naam.
{4:16} Figli di Ieallelèl: Zif e Zifa, Tirià e Asarèl.
{4:17} Figli di Esdra: Ieter, Mered, Efer e Ialon. Mered sposò Bitià, figlia del faraone, ed ebbe da lei Miriam, Sammài e Isbach, padre di Estemòa.
{4:18} Egli sposò anche una donna della tribù di Giuda e da lei ebbe: Iered, padre di Ghedor, Cheber, padre di Soco, e Iekutièl, padre di Zanòach.
{4:19} Odia sposò la sorella di Nacam ed ebbe da lei Dalia, padre di Keila, il Garmita, ed Estemòa, il Maacatita.
{4:20} Figli di Simone: Ammon, Rinna, Ben-Canan e Tilon. Discendenti di Isì: Zochet e Ben-Zòchet.
{i4:21} I discendenti di Sela
{4:21} Discendenti di Sela, figlio di Giuda: Er, padre di Leca, Lada, padre di Maresà, le famiglie dei lavoratori del lino in Bet-Asbèa,
{4:22} Iokim, gli abitanti di Cozebà, infine Ioas e Saraf, i quali sposarono donne moabite e si stabilirono a Lèchem: si tratta di fatti molto antichi.
{4:23} I loro discendenti facevano i vasai e abitavano a Netaìm e Ghederà, dove lavoravano al servizio del re.
{i4:24} I discendenti di Simeone
{4:24} Figli di Simeone: Nemuèl, Iamin, Iarib, Zerach, Saul.
{4:25} Discendenti di Saul: Sallum, Mibsam, Misma,
{4:26} Cammuèl, Zaccur, Simei.
{4:27} Simei ebbe sedici figli e sei figlie, ma gli altri membri della tribù ebbero pochi figli, perciò le famiglie di Simeone non furono numerose come quelle dei discendenti di Giuda.
{4:28} Fino al tempo del re Davide i
{4:29} discendenti di Simeone vissero nelle seguenti città:
{4:30} Bersabea, Moladà, Casar-Sual, Bila, Esem, Tolad, Betuel,
{4:31} Corma, Siklag, Bet-Marcabòt, Casar-Susìm, Bet-Birì e Saaràim.
{4:32} Abitarono anche in Etam, Ain, Rimmon, Tochen e Asan
{4:33} e nei villaggi situati nei dintorni di queste città fino a Baal. Queste furono le loro sedi. Essi conservano i loro registri genealogici.
{4:34} I capi delle loro famiglie sono: Mesobàb, Iamlec, Iosa figlio
{4:35} di Amasia, Gioele, Ieu figlio di Iosibia figlio di Seraia
{4:36} figlio di Asièl, Elioenài, Iaakòba, Iesocaià, Asaià, Adièl, Iesimièl, Benaia,
{4:37} Ziza figlio di Sifì figlio di Allon figlio di Iedaia
{4:38} figlio di Simrì figlio di Semaià. Poiché le loro famiglie diventarono sempre
{4:39} più numerose essi si spinsero fino nella zona di Ghedor, a est della valle, alla ricerca di pascoli per i loro greggi.
{4:40} Qui trovarono pascoli ricchi e buoni in una regione vasta e molto tranquilla. Prima era stata abitata dai discendenti di Cam.
{4:41} Ma, al tempo del re di Giuda Ezechia, i capi nominati sopra andarono a distruggere le tende e le abitazioni dei discendenti di Cam e li sterminarono, tanto che oggi non vi è più traccia di loro. Poi si stabilirono al loro posto perché la regione era ricca di pascoli.
{4:42} Altri discendenti di Simeone, circa cinquecento persone, andarono invece sulle montagne di Seir, guidati da Pelatia, Nearia, Refaià e Uzzièl, tutti figli di Isì.
{4:43} Uccisero gli ultimi Amaleciti che abitavano là e si stabilirono al loro posto; ancora oggi i loro discendenti abitano là.
{i5:1} 5. Tribù della Transgiordania I discendenti di Ruben
{5:1} Ruben era il figlio primogenito di Israele. Tuttavia, poiché Ruben era andato con una delle donne di suo padre, il diritto di primogenitura fu dato a Giuseppe, lui pure figlio di Israele, e così Ruben non fu più registrato come primogenito.
{5:2} Giuda fu il più grande tra i figli d’Israele e fu l’antenato del futuro re: nonostante questo, il primogenito è considerato Giuseppe.
{5:3} I figli di Ruben, primo figlio d’Israele, sono: Enoc, Pallu, Chesron e Carmì.
{5:4} I discendenti di Gioele sono: Semaià, Gog, Simei, Mica, Reaià,
{5:5} Baal e Beerà. Quest’ultimo, che era capo della tribù di
{5:6} Ruben, fu deportato in esilio dal re d’Assiria ∆ Tiglat-Pilneser.
{5:7} I suoi parenti, elencati nei registri della tribù come capi di gruppi di famiglie sono: primo Ieiel, poi Zaccaria,
{5:8} poi Bela figlio di Azaz nipote di Sema e pronipote di Gioele. Essi vivevano nella zona situata tra Aroèr e il monte Nebo e la città di Baal-Meon.
{5:9} Essi avevano numerosi greggi nella regione di Gàlaad e si erano estesi verso est fino al limite del deserto, al di là del quale scorre il fiume Eufrate.
{5:10} Al tempo del re Saul i Rubeniti fecero la guerra agli Agareni, li vinsero e si stabilirono nei loro accampamenti in tutta la zona orientale del Gàlaad.
{i5:11} I discendenti di Gad
{5:11} I discendenti di Gad vivevano a nord della tribù di Ruben, nella regione di Basan e si estendevano a est fino a ∆ Salca.
{5:12} I capi della tribù di Gad nella regione di Basan erano: primo Gioele, secondo Safam, poi Ianài e Safat.
{5:13} Vi erano sette gruppi di famiglie: quelli di Michele, Mesullàm, Seba, Iorài, Iacan, Zia ed Eber.
{5:14} Questi erano figli di Abicàil. Gli antenati di Abicàil, in linea ascendente, erano: Curi, Iaròach, Gàlaad, Michele, Iesisài, Iacdo, Buz.
{5:15} Il capo di questi gruppi di famiglie era Achì, figlio di Abdièl, nipote di Gunì.
{5:16} I discendenti di Gad vivevano nei territori di Basan e Gàlaad e nelle località vicine, compresi tutti i pascoli di Saròn.
{5:17} Tutti questi furono registrati nelle liste genealogiche al tempo di Iotam re di Giuda e di Geroboamo re d’Israele.
{i5:18} Le forze militari delle tribù orientali
{5:18} La tribù di Ruben, quella di Gad e la metà orientale della tribù di Manasse disponevano di un esercito di quarantaquattromilasettecentosessanta soldati, ben addestrati a combattere con scudo, spada e arco e pronti a uscire in battaglia.
{5:19} Essi fecero guerra alla tribù degli Agareni e ai discendenti di Ietur, Nafis e Nodab.
{5:20} Per questo combattimento essi pregarono Dio. Dio li ascoltò perché avevano riposto fiducia in lui, li aiutò e così poterono sconfiggere gli Agareni e tutti i loro alleati.
{5:21} Si impadronirono del loro bestiame: cinquantamila cammelli, duecentocinquantamila pecore e duemila asini, e fecero prigioniere centomila persone.
{5:22} Molti nemici caddero colpiti in battaglia perché quella guerra era stata guidata da Dio. I vincitori abitarono in quei territori fino al tempo dell’esilio.
{i5:23} La metà orientale della tribù di Manasse
{5:23} Metà della tribù di Manasse si stabilì nella regione che si estende da Basan a sud fino a Baal-Ermon, a Senir e al monte Ermon a nord. La sua popolazione era molto numerosa.
{5:24} I capi delle varie famiglie erano: Efer, Isì, Elièl, Azrièl, Geremia, Odavia e Iacdièl, tutti uomini di valore e capi famosi.
{5:25} Però la tribù di Ruben, quella di Gad e metà della tribù di Manasse non si mantennero fedeli al Dio dei loro antenati, ma lo tradirono con le divinità di quelle popolazioni che Dio aveva distrutto durante
{5:26} la loro avanzata. Allora il Dio d’Israele spinse il re d’Assiria Pul, Tiglat-Pileser, a deportare tutte queste tribù in esilio nelle regioni di Chelach, di Cabor, di Ara e del fiume Gozan, dove esse vivono ancora oggi.
{i6:1} 6. Sacerdoti e leviti, discendenti di Levi  5,27-41 In alcune traduzioni questi vv. sono numerati come 6,1-15. Sommi sacerdoti (vedi Numeri 26,59-60)
{6:1} Figli di Levi: Gherson, Keat e Merarì.
{6:2} Figli di Keat: Amram, Isar, Ebron e Uzzièl.
{6:3} Figli di Amram: Aronne, Mosè e Miriam. Figli di Aronne: Nadab, Abiu, Eleàzaro e Itamàr.
{6:4} Discendenti di Eleàzaro: Finees, Abisuà,
{6:5} Bukkì, Uzzì,
{6:6} Zerachia, Meraiòt,
{6:7} Amaria, Achitùb,
{6:8} Sadoc, Achimàas,
{6:9} Azaria, Giovanni,
{6:10} Azaria, che fu sacerdote nel tempio costruito da Salomone a Gerusalemme.
{6:11} Discendenti di Azaria: Amaria, Achitùb,
{6:12} Sadoc, Sallum,
{6:13} Chelkia, Azaria,
{6:14} Seraia, Iosadàk.
{6:15} Iosadàk andò in esilio quando il Signore fece deportare gli abitanti di Giuda e di Gerusalemme per mezzo di Nabucodònosor.
{i6:16} Altri discendenti di Levi (vedi Numeri 3,17-20; 26,57-61)
{6:16} Figli di Levi: Gherson, Keat e Merarì.
{6:17} I figli di Gherson si chiamavano Libnì e Simei.
{6:18} Figli di Keat: Amram, Isar, Ebron e Uzzièl.
{6:19} Figli di Merarì: Maclì e Musì. Questi sono i capostipiti dei gruppi di famiglie della tribù di Levi.
{6:20} Discendenti di Gherson: Libnì, Iacat, Zimmà,
{6:21} Iòach, Iddo, Zerach e Ieotrài.
{6:22} Discendenti di Keat: Amminadàb, Core, Assir,
{6:23} Elkana, Abiasàf, Assir,
{6:24} Tacat, Urièl, Ozia, Saul.
{6:25} Elkana ebbe questi altri figli: Amasài,
{6:26} Achimòt, Elkana. Discendenti di Elkana: Sufài, Nacat,
{6:27} Eliàb, Ierocàm, Elkana, padre di Samuele.
{6:28} Figli di Samuele: il primogenito Gioele e Abia il secondo.
{6:29} Discendenti di Merarì: Maclì, Libnì, Simei, Uzzà,
{6:30} Simeà, Agghia e Asaià.
{i6:31} I leviti cantori istituiti da Davide
{6:31} Il re Davide, quando fu collocata a Gerusalemme l’ arca dell’alleanza, fondò un gruppo di cantori per il tempio del Signore.
{6:32} Prima che Salomone costruisse il tempio di Gerusalemme, questi cantori prestavano servizio, secondo un preciso regolamento, davanti alla tenda dell’incontro, luogo della presenza di Dio.
{6:33} I leviti incaricati di questo servizio con i loro figli erano i seguenti: Eman, il capocoro, apparteneva ai discendenti di Keat. I suoi antenati erano, in linea ascendente: Gioele, Samuele,
{6:34} Elkana, Ierocàm, Elièl, Tòach,
{6:35} Suf, Elkana, Macat, Amasài,
{6:36} Elkana, Gioele, Azaria, Sofonia,
{6:37} Tacat, Assir, Abiasàf, Core,
{6:38} Isar, Keat, Levi e Israele.
{6:39} Alla destra di Eman stava il suo collega Asaf. I suoi antenati erano, in linea ascendente: Berechia, Simeà,
{6:40} Michele, Baasìa, Malchia,
{6:41} Etnì, Zerach, Adaià,
{6:42} Etan, Zimmà, Simei,
{6:43} Iacat, Ghersom e Levi.
{6:44} Alla sinistra del capocoro stavano i cantori discendenti da Merarì, diretti da Etan. I suoi antenati erano, in linea ascendente: Kisì, Abdì, Malluc,
{6:45} Casabia, Amasia, Chelkia,
{6:46} Amsì, Banì, Semer,
{6:47} Maclì, Musì, Merarì e Levi.
{6:48} Agli altri leviti erano affidati tutti i diversi incarichi nel luogo del santuario di Dio.
{i6:49} Il compito dei discendenti di Aronne
{6:49} I discendenti di Aronne erano incaricati, come era stato lui, di bruciare gli animali e l’incenso sugli altari a ciò destinati. Si occupavano dei riti nel luogo santissimo e presiedevano le celebrazioni per il perdono dei peccati del popolo d’Israele. Essi seguivano in tutto le prescrizioni di Mosè, servo di Dio.
{6:50} Questa è la lista dei discendenti di Aronne: Eleàzaro, Finees, Abisuà,
{6:51} Bukkì, Uzzì, Zerachia,
{6:52} Meraiòt, Amaria, Achitùb,
{6:53} Sadoc, Achimàas.
{i6:54} Le città dei leviti (vedi Giosuè 21,10-19)
{6:54} Questo è l’elenco dei luoghi di residenza assegnati ai discendenti di Aronne. Il gruppo dei discendenti di Keat fu sorteggiato per primo.
{6:55} Gli fu assegnata la città di Ebron nella regione della Giudea con i pascoli circostanti.
{6:56} Però la campagna coltivabile e i villaggi appartenenti alla città erano stati assegnati al gruppo di Caleb, figlio di Iefunnè.
{6:57} Alle famiglie dei discendenti di Aronne furono assegnate le seguenti
{6:58} città, che erano città-rifugio: Ebron, Libna, Iattir, Estemòa, Chilez, Debìr,
{6:59} Asan, Bet-Semes e, nel territorio della tribù di Beniamino, Gheba,
{6:60} Alèmet, Anatòt, in tutto tredici città, con i pascoli circostanti.
{6:61} Agli altri gruppi dei discendenti di Keat furono assegnate per sorteggio dieci città nel territorio di metà della tribù di Manasse.
{6:62} Ai discendenti di Ghersom furono assegnate tredici città nei territori della tribù di Ìssacar, Aser, Nèftali e della metà della tribù di Manasse residente in Basan.
{6:63} Al gruppo di Merarì furono assegnate per sorteggio dodici città nei territori delle tribù di Ruben, Gad e Zàbulon.
{6:64} Gli Israeliti assegnarono ai discendenti di Levi tutte queste città con i pascoli circostanti.
{6:65} Furono tutte assegnate per sorteggio, comprese quelle situate nei territori delle tribù di Giuda, Simeone e Beniamino nominate all’inizio.
{6:66} Le città assegnate, con i pascoli circostanti, ai
{6:67} discendenti di Keat furono: nel territorio della tribù
{6:68} di Èfraim: Sichem, una città-rifugio sulle montagne di
{6:69} Èfraim, Ghezer, Iokmeàm, Bet-Oron, Àialon e Gat-Rimmon; nel
{6:70} territorio occidentale della tribù di Manasse: ∆ Aner e Bileàm.
{6:71} Le città assegnate, con i pascoli circostanti, ai discendenti di
{6:72} Ghersom furono: nel territorio orientale della tribù di Manasse: Golan
{6:73} nella regione di Basan e Astaròt; nel territorio della tribù
{6:74} di Ìssacar: Kedes, Daberàt, Ramot e Anem; nel territorio della
{6:75} tribù di Aser: Masal, Abdon, Cukok e Recob; nel territorio
{6:76} della tribù di Nèftali; Kedes in Galilea, Cammon e Kiriatàim.
{6:77} Le città assegnate, con i pascoli circostanti, ai discendenti di Merarì
{6:78} furono: nel territorio della tribù di Zàbulon: Rimmon e Tabor; nel
{6:79} territorio della tribù di Ruben a est del Giordano di fronte
{6:80} a Gerico: Beser nella zona del deserto, Iaas, Kedemòt e Mefàat;
{6:81} nel territorio della tribù di Gad: Ramot di Gàlaad, Macanàim, Chesbon e Iazer.
{i7:1} 7. Le tribù del nord I discendenti di Ìssacar
{7:1} Ìssacar ebbe quattro figli: Tola, Pua, Iasub, Simron.
{7:2} Figli di Tola: Uzzì, Refaià, Ierièl, Iacmài, Ibsam e Samuele. Erano guerrieri e furono capostipiti delle famiglie discendenti da Tola. Nel censimento fatto al tempo di Davide i loro discendenti erano ventiduemilaseicento.
{7:3} Figlio di Uzzì: Izrachia. Figli di Izrachia: Michele, Abdia, Gioele, Issia. Tutti cinque furono capostipiti di famiglie.
{7:4} Secondo i loro registri familiari disponevano di una schiera di trentaseimila soldati, perché avevano un gran numero di mogli e figli.
{7:5} I combattenti registrati nelle liste familiari della tribù di Ìssacar erano ottantasettemila in tutto.
{i7:6} I discendenti di Beniamino
{7:6} Beniamino ebbe tre figli: Bela, Becher e Iediaèl.
{7:7} Figli di Bela: Esbon, Uzzì, Uzzièl, Ierimòt, Irì. Questi cinque erano guerrieri e furono capostipiti di gruppi di famiglie. Nei registri il numero dei loro discendenti era di ventiduemilatrentaquattro persone.
{7:8} Figli di Becher: Zemirà, Ioas, Elièzer, Elioenài, Omri, Ieremòt, Abia, Anatòt e Alèmet.
{7:9} Nei registri dei discendenti di questi capostipiti il numero dei combattenti era di ventimiladuecento uomini.
{7:10} Figlio di Iediaèl: Bilan. Figli di Bilan: Ieus, Beniamino, Eud, Chenaanà, Zetan, Tarsis e Achisacàr.
{7:11} Erano tutti guerrieri e furono capostipiti dei discendenti di Iediaèl, i quali comprendevano diciassettemiladuecento nomini pronti a combattere.
{7:12} Suppìm e Cuppìm erano figli di Ir e Cusìm era figlio di un altro.
{i7:13} I discendenti di Nèftali
{7:13} Nèftali ebbe quattro figli: Iacasièl, Gunì, Ieser e Sallum, discendenti di Bila.
{i7:14} I discendenti di Manasse
{7:14} Manasse ebbe due figli dalla sua concubina aramea: Asrièl e Machir, quest’ultimo è il padre di Gàlaad.
{7:15} Machir trovò una moglie per Suppìm e una per Cuppìm. Egli aveva anche una sorella, che si chiamava Maacà. Il secondo figlio di Machir si chiamava Selofcàd ed ebbe soltanto delle figlie.
{7:16} Maacà, moglie di Machir, ebbe due figli e li chiamò Peres e Seres. I figli di Seres furono Ulam e Rekem.
{7:17} Ulam ebbe un figlio: Bedan. Questi sono i discendenti di Gàlaad, figlio di Machir e nipote di Manasse.
{7:18} Sua sorella, Ammolèket, ebbe Isod, Abièzer e Macla.
{7:19} Achiàn, Sichem, Lichì e Aniàm sono figli di Semidà.
{i7:20} I discendenti di Èfraim
{7:20} Discendenti di Èfraim: Sutelach, Bered, Tacat, Eladà, Tacat,
{7:21} Zabad e Sutelach. Tra i figli di Èfraim vi erano anche Ezer ed Elad, ma furono uccisi dagli abitanti originari della regione di Gat, quando, una volta, tentarono di rubare il loro bestiame.
{7:22} Èfraim pianse per molti giorni la loro morte e i suoi parenti andarono a confortarlo.
{7:23} Poi Èfraim si unì ancora a sua moglie, essa concepì e diede alla luce un figlio. Il padre lo chiamò Berià, per ricordare la disgrazia che aveva colpito la famiglia.
{7:24} Èfraim ebbe anche una figlia di nome Seerà, la quale fece costruire le città di Bet-Oron inferiore e superiore e di Uzzen-Seerà.
{7:25} Altri discendenti di Èfraim: Refach, Resef, Telach, Tacan,
{7:26} Ladan, Ammiùd, Elisamà,
{7:27} Nun e Giosuè.
{7:28} Il territorio dove risiedeva la tribù di Èfraim comprendeva la città di Betel e i villaggi vicini e si estendeva, a oriente, fino a Naaràn e, a occidente, fino a Ghezer e ai villaggi vicini. Comprendeva inoltre la zona tra Sichem e Aià e i villaggi vicini.
{7:29} Le città di Bet-Sean, Taanac, Meghiddo e Dor, con i villaggi vicini, erano in mano ai discendenti di Manasse. Le località nominate sono quelle in cui abitavano i discendenti di Giuseppe, figlio di Israele.
{i7:30} I discendenti di Aser
{7:30} Figli di Aser: Imma, Isva, Isvì, Berià e la loro sorella Serach.
{7:31} Figli di Berià: Cheber e Malchièl. Malchièl fu padre di Birzàit;
{7:32} Cheber fu padre di Iaflet, Semer, Cotam e della loro sorella Sua.
{7:33} Figli di Iaflet: Pasac, Bimal e Asvat.
{7:34} Figli di Semer, suo fratello: Roga, Cubba e Aram.
{7:35} Figli di Elem, suo fratello: Sofach, Imna, Seles e Amal.
{7:36} Figli di Sofach: Sùach, Carnefer, Sual, Berì, Imra,
{7:37} Beser, Od, Sammà, Silsa, Itran e Beerà.
{7:38} Figli di Ieter: Iefunnè, Pispa e Ara.
{7:39} Figli di Ullà: Arach, Cannièl e Risià.
{7:40} Tutti questi erano guerrieri scelti e capi importanti e furono i capostipiti delle famiglie discendenti da Aser. Esse disponevano, secondo i registri, di una schiera di ventiseimila combattenti.
{i8:1} 8. Beniaminiti e Gerusalemme Altro elenco dei discendenti di Beniamino
{8:1} Beniamino ebbe cinque figli. Essi sono, in ordine di
{8:2} età: Bela, il primogenito, Asbel, Achiràm, Noca e Rafa.
{8:3} Bela ebbe questi figli: Addar, Ghera, Abiùd,
{8:4} Abisuà, Naamàn, Acòach,
{8:5} Ghera, Sepufàn e Curam.
{8:6} Figli di Ecud: Naamàn, Achia e Ghera. Essi sono i capostipiti degli abitanti di Gheba che
{8:7} poi furono fatti emigrare a Manàcat. Ghera, padre di Uzzà e Achiùd, li guidò in questa migrazione.
{8:8} Sacaràim, dopo aver abbandonato le due mogli Cusìm e Baarà, si stabilì nel paese di Moab
{8:9} e prese in moglie Codes. Da lei nacquero: Iobab, Sibìa, Mesa, Malcam,
{8:10} Ieus, Sachìa e Mirma. Questi sono i capostipiti delle famiglie discendenti da Sacaràim.
{8:11} Egli aveva avuto dalla moglie Cusìm due figli: Abitùb ed Elpàal.
{8:12} Figli di Elpàal: Eber, Misam e Semed; quest’ultimo costruì le città di Ono e Lod e i villaggi vicini.
{i8:13} I Beniaminiti di Gat e Àialon
{8:13} Berià e Sema, capostipiti delle famiglie abitanti in Àialon, cacciarono gli abitanti originari della città di Gat.
{8:14} Figli di Berià: Achio, Sasak, Ieremòt,
{8:15} Zebadia, Arad, Eder,
{8:16} Michele, Ispa e Ioca.
{i8:17} I Beniaminiti di Gerusalemme
{8:17} Figli di Elpàal: Zebadia, Mesullàm,
{8:18} Chizkì, Cheber, Ismerài, Izlia e Iobab.
{8:19} Figli di Simei: Iakim,
{8:20} Zicrì, Zabdì, Elienài, Silletài,
{8:21} Elièl, Adaià, Beraià e Simrat.
{8:22} Figli di Sasak:
{8:23} Ispan, Eber, Elièl,
{8:24} Abdon, Zicrì, Canan,
{8:25} Ananìa, Elam, Antotia, Ifdia e Penuèl.
{8:26} Figli di Ierocàm: Samserài, Secaria,
{8:27} Atalia, Iaaresia, Elia e Zicrì.
{8:28} Questi furono i capostipiti delle famiglie residenti a Gerusalemme, ripartite secondo la loro genealogia.
{i8:29} I Beniaminiti di Gàbaon (vedi 9,35-38)
{8:29} Nella città di Gàbaon abitavano il suo fondatore con la moglie Maacà
{8:30} e i figli: Abdon, il primogenito, Sur, Kis, Baal, Ner, Nadab,
{8:31} Ghedor, Achio, Zeker, e ∆ Miklòt.
{8:32} Miklòt fu il padre di Simeà e, a differenza dei precedenti, abitava a Gerusalemme con altra gente della sua tribù.
{i8:33} La famiglia del re Saul (vedi 9,39-44)
{8:33} Saul era figlio di Kis e nipote di Ner. Figli di Saul: Giònata, Malchisùa, Abinadàb, Is-Baal.
{8:34} Giònata generò Merib-Baal, che fu padre di Mica.
{8:35} Figli di Mica: Piton, Melec, Tarea e Acaz.
{8:36} Acaz generò Ioaddà, il quale fu padre di Alèmet, Azmàvet e Zimrì. Zimrì generò Mosa. Discendenti di Mosa:
{8:37} Bineà, Rafa, Elasà, Asel.
{8:38} Asel ebbe sei figli: Azrikàm, Bocru, Ismaele, Searia, Abdia e Canan.
{8:39} Esek, fratello di Asel, ebbe: Ulam, il primogenito, poi Ieus ed Elifèlet.
{8:40} I figli di Ulam furono guerrieri e tiratori d’arco. Ulam ebbe in tutto, tra figli e nipoti, centocinquanta discendenti. Tutti quelli che sono stati elencati facevano parte della tribù di Beniamino.
{9:1} Tutto il popolo d’Israele è così suddiviso famiglia per famiglia. La registrazione si conserva nel ‘Libro dei Re d’Israele’. Gli abitanti del regno di Giuda furono portati in esilio a Babilonia a causa della loro infedeltà verso Dio.
{i9:2} Gli abitanti di Gerusalemme tornati dall’esilio (vedi Neemia 11,3-19)
{9:2} Il primo gruppo che rimpatriò e riprese possesso dei suoi beni comprendeva gente del popolo, sacerdoti, leviti e addetti al tempio.
{9:3} Vennero a stabilirsi a Gerusalemme Israeliti appartenenti alle tribù di Giuda, di Beniamino, di Èfraim e di Manasse.
{9:4} Alla tribù di Giuda apparteneva Utài, del gruppo di Peres. Egli era discendente di Ammiùd, di Omri, di Imrì e di Banì.
{9:5} Al gruppo dei Siloniti apparteneva Asaià, il primogenito, con i suoi figli;
{9:6} a quello di Zerach, Ieuèl. I rimpatriati della tribù di Giuda furono seicentonovanta.
{9:7} Della tribù di Beniamino rimpatriarono: Sallu, figlio di Mesullàm, nipote di Odavia e pronipote di Assenuà;
{9:8} Ibnia figlio di Ierocàm; Ela figlio di Uzzì, nipote di Micrì e Mesullàm figlio di Sefatia, nipote di Reuèl e pronipote di Ibnia.
{9:9} Tutti erano capostipiti delle loro famiglie. I rimpatriati della tribù di Beniamino furono novecentocinquantasei.
{9:10} Dei sacerdoti ritornarono: Iedaia, Ioarìb, Iachin
{9:11} e Azaria. Quest’ultimo era il sovrintendente del tempio. Discendeva da Chelkia, Mesullàm, Sadoc, Meraiòt, Achitùb.
{9:12} Inoltre vi erano Adaià, discendente di Ierocàm, di Pascur, e di Malchia; Masài discendente di Adièl, di Iaczerà, di Mesullàm, di Mesillemìt, e di Immer,
{9:13} e altri capi di famiglie. Complessivamente ritornarono millesettecentosessanta sacerdoti, tutti uomini di grande prestigio per il servizio del tempio.
{9:14} Dei leviti ritornarono: Semaià, del gruppo di Merarì, discendente di Cassub, di Azrikàm, e di Casabia;
{9:15} poi Bakbakkàr, Cheres, Galal e Mattania. Quest’ultimo era discendente di Mica, di Zicrì e di Asaf.
{9:16} Inoltre: Abdia discendente di Semaià, di Galal e di Iedutùn; infine Berechia figlio di Asa e nipote di Elkana, che abitava nel territorio dei Netofatiti.
{i9:17} I portinai del tempio
{9:17} Ritornarono a Gerusalemme anche i portinai del tempio: Sallum, Akkub, Talmon, Achimàn e i loro parenti. Sallum era il loro capo.
{9:18} Da allora essi sono i custodi della porta orientale del tempio, cioè della porta del re. I loro antenati erano stati custodi dell’accampamento dei leviti.
{9:19} Sallum discendente di Cori, di Eliasàf e di Core, insieme con i suoi parenti del gruppo di Core aveva il compito sacro di sorvegliare l’ingresso della tenda, così come i loro antenati avevano avuto l’incarico di far la guardia all’accampamento del Signore.
{9:20} Un tempo il loro capo era stato Finees figlio di Eleàzaro, il Signore benedica il suo nome.
{9:21} Zaccaria, figlio di Meselemia, custodiva l’ingresso della tenda dell’incontro.
{9:22} In totale i portinai del tempio erano duecentododici. Essi erano registrati nelle liste dei loro villaggi di origine. Gli addetti a questo delicato incarico erano stati scelti da Davide e dal profeta Samuele.
{9:23} Poi i loro discendenti avevano ereditato l’incarico di custodire le porte del tempio, cioè del luogo della tenda.
{9:24} Erano distribuiti sui quattro lati del tempio: a oriente, a occidente, a nord e a sud.
{9:25} Altri loro parenti venivano a turno, come aiutanti, dai loro villaggi per un servizio di sette giorni.
{9:26} I quattro leviti, che erano a capo dei portinai, erano in servizio permanente e custodivano i locali e il tesoro del tempio.
{9:27} Dormivano in stanze vicine al tempio per provvedere sia alla sorveglianza sia all’apertura delle porte ogni mattina.
{9:28} Alcuni custodi si occupavano di tutti gli oggetti per il culto e ne controllavano il numero prima e dopo l’uso.
{9:29} Altri avevano in custodia i rimanenti arredi e oggetti sacri, la farina, il vino, l’olio, l’incenso e gli altri profumi.
{9:30} Però l’incarico di mescolare le essenze per i profumi era riservato ai sacerdoti.
{9:31} Il levita Mattatia figlio maggiore di Sallum, del gruppo di Core, aveva l’incarico permanente di presiedere alla cottura del pane per le offerte.
{9:32} Invece altri leviti del gruppo di Keat si occupavano dei pani che si ponevano nel tempio, come offerta, ogni sabato.
{9:33} I capi di famiglie levitiche responsabili del canto avevano un loro alloggio ed erano liberi da altri incarichi perché il loro servizio durava giorno e notte.
{9:34} I nomi elencati fin qui sono quelli dei capi delle famiglie dei leviti con le rispettive genealogie. Tutti abitavano a Gerusalemme.
{i9:35} Antenati e discendenti del re Saul (vedi 8,29-40)
{9:35} Il fondatore della città di Gàbaon si chiamava Ieiel e abitava a Gàbaon con sua moglie Maacà
{9:36} e i figli: Abdon, il primogenito, Sur, Kis, Baal, Ner, Nadab,
{9:37} Ghedor, Achio, Zaccaria e Miklòt.
{9:38} Miklòt fu il padre di Simeàm e, a differenza dei suoi parenti, abitò a Gerusalemme con altra gente della sua tribù.
{9:39} Ner fu il padre di Kis e Kis fu il padre di Saul. Saul ebbe questi figli: Giònata, Malchisùa, Abinadàb e Is-Baal.
{9:40} Giònata generò Merib-Baal, che fu padre di Mica.
{9:41} Figli di Mica: Piton, Melec, Tacrea e Acaz.
{9:42} Acaz generò Iarà, il quale fu padre di Alèmet, Azmàvet e Zimrì. Zimrì generò Mosa.
{9:43} Discendenti di Mosa: Bineà, Refaià, Elasà, Asel.
{9:44} Asel ebbe sei figli: Azrikàm, Bocru, Ismaele, Searia, Abdia e Canan.
{i10:1} Storia di Davide re d’Israele La morte di Saul (vedi 1 Samuele 31,1-13)
{10:1} Un giorno i Filistei attaccarono gli Israeliti. L’esercito d’Israele fu messo in fuga dai Filistei e molti furono i morti sul monte Gelboe.
{10:2} I Filistei inseguirono Saul e i suoi figli e uccisero Giònata, Aminadàb e Malchisùa, figli di Saul.
{10:3} A questo punto la battaglia si concentrò contro Saul: alcuni tiratori d’arco riuscirono a sorprenderlo e Saul fu ferito gravemente.
{10:4} Allora disse al soldato che gli portava le armi: «Tira fuori la spada e uccidimi tu, prima che arrivino e godano della mia fine quei non circoncisi di Filistei». Ma il soldato aveva troppa paura e non eseguì l’ordine. Saul allora afferrò la spada e vi si buttò sopra.
{10:5} Il soldato, quando vide che Saul era morto, si gettò anche lui sulla spada e si uccise.
{10:6} Con la morte di Saul e dei suoi tre figli la sua dinastia regale era terminata.
{10:7} Quando gli Israeliti che abitavano nella valle seppero della fuga e della morte di Saul e dei suoi tre figli, abbandonarono i loro villaggi. Vennero i Filistei e si stabilirono al loro posto.
{10:8} Il giorno dopo la battaglia i Filistei andarono per spogliare i cadaveri e trovarono Saul e i suoi tre figli morti sul monte Gelboe.
{10:9} Spogliarono il cadavere di Saul delle armi e gli tagliarono la testa. Mandarono messaggeri in tutto il territorio dei Filistei, per annunziare la bella notizia nei loro santuari e a tutto il popolo.
{10:10} Depositarono le armi di Saul in uno dei loro santuari e inchiodarono il suo teschio nel tempio del dio Dagon.
{10:11} Gli abitanti di Iabes di Gàlaad vennero a sapere quel che i Filistei avevano fatto di Saul.
{10:12} Tutti i soldati di quella città andarono a prendere i cadaveri di Saul e dei suoi figli e li portarono a Iabes, seppellirono i resti sotto un grande albero, detto la quercia di Iabes, e, in segno di lutto, digiunarono per sette giorni.
{10:13} Saul morì così perché non era rimasto fedele al Signore e non aveva osservato la sua parola; soprattutto egli aveva consultato quelli che evocano gli spiriti
{10:14} invece di interrogare il Signore. Il Signore lo fece morire e trasferì il regno a Davide, figlio di Iesse.
{i11:1} Davide re di Giuda e d’Israele (vedi 2 Samuele 5,1-3)
{11:1} Gli Israeliti si radunarono a Ebron, e dichiararono a Davide: «Noi ci consideriamo tutti tuoi fratelli di sangue.
{11:2} Già da parecchio tempo, anche quando regnava ancora Saul, guidavi tu il popolo d’Israele nelle sue battaglie. Il Signore stesso ti ha promesso che sarai tu la guida del suo popolo, il capo d’Israele».
{11:3} Davide concluse così un’ alleanza alla presenza del Signore, con tutti i responsabili d’Israele che erano venuti da lui a Ebron, ed essi lo consacrarono re d’Israele. Già Samuele aveva annunziato che questa era la volontà del Signore.
{i11:4} Davide conquista Gerusalemme (vedi 2 Samuele 5,6-10)
{11:4} Davide con tutto l’esercito andò ad assediare Gerusalemme. Allora la città si chiamava ancora Gebus, perché quel territorio era abitato dai Gebusei.
{11:5} Essi dissero a Davide: «Non riuscirai a entrare in città». Invece Davide espugnò la fortezza di Sion, che poi si chiamò ‘Città di Davide’.
{11:6} In quell’occasione Davide aveva promesso: «Chi ucciderà per primo un Gebuseo diventerà comandante in capo dell’esercito». Per primo era salito all’attacco Ioab, figlio di Seruià, e così divenne comandante.
{11:7} Davide si stabilì nella fortezza che, per questo, fu chiamata ‘Città di Davide’.
{11:8} Egli poi fece costruire edifici attorno al terrapieno chiamato il Millo, mentre Ioab restaurò il resto della città.
{11:9} Davide divenne sempre più potente. Il Signore dell’universo era con lui.
{i11:10} I guerrieri di Davide (vedi 2 Samuele 23,8-39)
{11:10} I capi delle truppe di Davide lo aiutarono, insieme con tutto Israele, a diventare re, secondo la parola del Signore, e lo sostennero durante il suo regno.
{11:11} I principali guerrieri di Davide furono i seguenti. Is-Baal, figlio di un Acmonita, era il capo dei guerrieri di Davide. Una volta egli combatté con la sua lancia contro trecento nemici e li uccise in un solo combattimento.
{11:12} Il secondo era Eleàzaro, figlio di Dodo, l’Acochita, che faceva parte del gruppo dei ‘Tre guerrieri’.
{11:13} Egli si trovava con Davide a Pas-Dammìm quando i Filistei si erano riuniti là per attaccare battaglia. Gli Israeliti si erano dati alla fuga mentre Eleàzaro e i suoi uomini si trovavano in un campo d’orzo.
{11:14} Allora essi si misero in mezzo al campo, lo difesero e sconfissero i Filistei. Il Signore diede loro una vittoria grandiosa.
{11:15} Un’altra volta tre capi del gruppo dei ‘Trenta guerrieri’ scesero a incontrare Davide, il quale si trovava su una roccia presso la grotta di Adullàm; mentre l’accampamento dei Filistei era nella valle dei Refaìm.
{11:16} Davide era al sicuro nel suo rifugio fortificato mentre una guarnigione filistea controllava Betlemme.
{11:17} Davide manifestò un improvviso desiderio: «Chi potrebbe portarmi un po’ d’acqua del pozzo che si trova alla porta di Betlemme?».
{11:18} Allora i tre penetrarono nell’accampamento filisteo, presero un po’ d’acqua dal pozzo della porta di Betlemme e la portarono a Davide. Ma egli non la volle bere e l’offrì al Signore versandola per terra.
{11:19} Egli disse: «Mio Dio, io non ho il diritto di bere quest’acqua. Mi sembrerebbe di bere il sangue dei miei uomini che hanno rischiato la vita per portarmela!». Così egli non la volle bere. Queste furono le imprese dei tre guerrieri.
{11:20} Abisai, fratello di Ioab, era capo del gruppo dei Trenta guerrieri. Una volta egli combatté con la sua lancia contro trecento nemici e li uccise; per questo ottenne un grande prestigio fra i Tre.
{11:21} Egli fu due volte più onorato dei Trenta e divenne anche il loro capo, ma non fu all’altezza dei Tre.
{11:22} Benaia, figlio di Ioiadà e nipote di un valoroso guerriero, era di Kabseèl e compì numerose imprese. Uccise i due più famosi eroi moabiti. Un giorno che nevicava scese in una cisterna e uccise un leone.
{11:23} Ancora lui una volta lottò contro un Egiziano, un uomo alto quasi due metri e mezzo. L’Egiziano aveva in mano una lancia enorme, come una sbarra da telaio. Benaia gli andò incontro con il bastone, gli tolse di mano la lancia e con quella lo uccise.
{11:24} Queste imprese resero celebre Benaia, figlio di Ioiadà, nel gruppo dei Tre guerrieri.
{11:25} Rispetto ai Trenta fu un grande eroe, ma non fu all’altezza dei Tre. Davide lo fece comandante della sua guardia del corpo.
{11:26} Infine ecco il nome degli altri guerrieri: Asaèl fratello di Ioab, Elcanàn figlio di Dodo proveniente da Betlemme,
{11:27} Sammòt da Carod, Cheles da Pelet,
{11:28} Ira figlio di Ikkes da Tekoa, Abièzer da Anatòt,
{11:29} Sibbecài da Cusa, Ilài da Acòach,
{11:30} Marài e Cheled figlio di Baanà, entrambi da Netofà,
{11:31} Itai figlio di Ribài da Gàbaa di Beniamino, Benaia da Piratòn,
{11:32} Curài da Nacalè-Gaas, Abièl da Arbàt,
{11:33} Azmàvet da Bacurìm, Eliacbà da Saalbòn,
{11:34} i figli di Iasen da Ghizon, Giònata figlio di Saghè da Arar,
{11:35} Achiam figlio di Sacar da Arar, Elifèlet figlio di Ur,
{11:36} Chefer da Mecherà, Achia da Pelon,
{11:37} Chesrò da Carmel, Naarài figlio di Ezbài,
{11:38} Gioele fratello di Natan, Mibcar figlio di Agrì,
{11:39} Selek l’Ammonita, Nacrài da Beeròt, attendente di Ioab figlio di Seruià,
{11:40} Ira da Ieter, Gareb da Ieter,
{11:41} Uria l’Ittita, Zabad figlio di Aclài,
{11:42} Adinà figlio di Sisa, capo della tribù di Ruben e trenta Rubeniti,
{11:43} Canan figlio di Maacà, Giòsafat da Meten,
{11:44} Ozia da Astaròt, Sama e Ieiel figli di Cotam da Aroèr,
{11:45} Iediaèl e Ioca suo fratello figlio di Simrì da Tisì,
{11:46} Elièl da Macavìm, Ieribài e Osea figli di Elnàam, Itma il Moabita,
{11:47} Elièl, Obed e Iaasièl da Soba.
{i12:1} I primi sostenitori di Davide
{12:1} Quando Davide era costretto a tenersi lontano da Saul figlio di Kis, alcuni guerrieri andarono da lui a Siklag per combattere al suo fianco.
{12:2} Erano tiratori d’arco, capaci di lanciare frecce e pietre sia con la destra che con la sinistra. I seguenti appartenevano alla tribù di Beniamino come Saul.
{12:3} Achièzer, che era il capo, e suo fratello Ioas figlio di Semaà proveniente da Gàbaa; Iezièl e Pelet figli di Azmàvet; Beracà e Ieu da Anatòt;
{12:4} Ismaia da Gàbaon, che era un capo del gruppo dei Trenta guerrieri; Geremia, Iacazièl, Giovanni e Iozabàd da Ghederà;
{12:5} Eluzài, Ierimòt, Bealia, Semaria, e Sefatia da Carif;
{12:6} Elkana, Issia, Azarèl, Ioèzer, e Iasobàm del gruppo di Core;
{12:7} Ioelà e Zebadia figli di Ierocàm da Ghedor.
{12:8} Altri guerrieri vennero dalla tribù di Gad per unirsi a Davide, quando si trovava nel suo nascondiglio fortificato nel deserto. Erano combattenti esercitati alla guerra, armati di scudo e di lancia, terribili come leoni e veloci come le gazzelle sui monti.
{12:9} Il loro capo era Ezer
{12:10} e, dopo di lui, ce
{12:11} n’erano altri dieci: Abdia, Eliàb,
{12:12} Mismannà, Geremia, Attai, Elièl, Giovanni,
{12:13} Elzabàd, un altro Geremia e Macbannai.
{12:14} Questi uomini della tribù di Gad erano tutti comandanti: i più esperti comandavano mille uomini, i più giovani ne comandavano cento.
{12:15} Una volta questi guerrieri attraversarono il Giordano durante le piene del primo mese, anche se le acque avevano allagato tutti i terreni circostanti. Poi cacciarono tutti gli abitanti della valle sia a est sia a ovest.
{12:16} Anche un gruppo di uomini delle tribù di Beniamino e di Giuda si presentò nel nascondiglio di Davide.
{12:17} Egli uscì a incontrarli e disse: «Se venite da me per amicizia e con l’intenzione di aiutarmi, io vi accolgo volentieri con me. Se invece venite per consegnarmi a tradimento ai miei nemici, dal momento che io non ho commesso nessuna ingiustizia, il Dio dei nostri padri giudichi e vi punisca».
{12:18} A questo punto lo spirito del Signore illuminò uno di loro, di nome Amasài, il capo dei Trenta guerrieri, il quale esclamò: «Noi siamo dalla tua parte, Davide figlio di Iesse. Noi saremo con te: successo e gloria a te e a quelli che stanno al tuo fianco. Al tuo fianco sta il tuo Dio». Allora Davide li accolse e diede loro posti di responsabilità nella sua truppa.
{12:19} Anche gente della tribù di Manasse si mise dalla parte di Davide, quando egli si preparava a combattere Saul insieme con i Filistei. Ma poi Davide e i suoi uomini non diedero nessun aiuto ai Filistei. I loro capi, infatti, decisero di rimandare indietro Davide per timore che li tradisse e passasse di nuovo dalla parte di Saul, suo signore.
{12:20} Quando Davide tornò a Siklag, si misero dalla sua parte i seguenti capi di unità militari di mille soldati appartenenti alla tribù di Manasse: Adnach, Iozabàd, Iediaèl, Michele, Iozabàd, Eliu e Silletài.
{12:21} Essi aiutarono Davide e la sua truppa, perché erano tutti guerrieri, e divennero comandanti nel suo esercito.
{12:22} Ogni giorno c’era gente che andava da Davide per sostenerlo; così il suo esercito divenne numerosissimo.
{i12:23} Elenco dei combattenti che si schierarono dalla parte di Davide
{12:23} Molti soldati, addestrati alla guerra, si unirono a Davide in Ebron per farlo diventare re al posto di Saul, come aveva detto il Signore. Ecco il loro elenco:
{12:24} della tribù di Giuda: seimilaottocento uomini, equipaggiati di scudi e lancia e addestrati per la battaglia;
{12:25} della tribù di Simeone: settemilacento uomini addestrati;
{12:26} della tribù di Levi: quattromilaseicento uomini,
{12:27} più Ioiadà capo dei discendenti di Aronne con tremilasettecento uomini
{12:28} e Sadoc, un giovane guerriero con ventidue capi suoi parenti;
{12:29} della tribù di Beniamino, che era la tribù di Saul: tremila uomini che, in maggioranza, erano stati fino allora al servizio di Saul;
{12:30} della tribù di Èfraim: ventimilaottocento valorosi combattenti, tutti famosi nella loro tribù;
{12:31} della metà occidentale della tribù di Manasse: diciottomila uomini scelti per andare da Davide a proclamarlo re;
{12:32} della tribù di Ìssacar: duecento comandanti con le truppe ai loro ordini, capaci di valutare le situazioni e decidere come gli Israeliti dovevano comportarsi;
{12:33} della tribù di Zàbulon: cinquantamila uomini addestrati e pronti a combattere, equipaggiati con ogni tipo di armi e tutti molto affiatati tra di loro;
{12:34} della tribù di Nèftali: mille comandanti con trentasettemila uomini armati di scudo e lancia;
{12:35} della tribù di Dan: ventottomilaseicento uomini pronti alla battaglia;
{12:36} della tribù di Aser: quarantamila uomini addestrati e pronti alla battaglia;
{12:37} delle tribù a est del Giordano, cioè Ruben, Gad e metà della tribù di Manasse: centoventimila uomini equipaggiati con ogni tipo di armi per la battaglia.
{i12:38} Davide è proclamato re di tutto Israele
{12:38} Tutti questi soldati, pronti a schierarsi in battaglia, vennero a Ebron con la ferma intenzione di proclamare Davide re di tutto Israele. Anche gli altri Israeliti erano d’accordo.
{12:39} Rimasero con Davide tre giorni e fecero banchetti con il cibo e il vino che i loro fratelli avevano preparato per loro.
{12:40} Gli abitanti delle regioni vicine e perfino quelli più lontani dei territori di Ìssacar, Zàbulon e Nèftali vennero con asini, cammelli, muli e buoi. Portarono grandi quantità di viveri: farina, schiacciate di fichi secchi, uva passa, vino, olio, carne di manzo e di agnello, tutto in abbondanza perché gli Israeliti erano pieni di gioia.
{i13:1} Davide ordina il trasporto dell’arca (vedi 2 Samuele 6,1-11)
{13:1} Davide si consigliò con i comandanti delle unità militari di mille e di cento uomini e con tutti i capi.
{13:2} Poi parlò a tutta l’ assemblea d’Israele: «Se voi siete d’accordo e se il Signore nostro Dio lo renderà possibile, noi manderemo a chiamare gli altri nostri fratelli dalle varie zone della terra d’Israele e soprattutto i sacerdoti e i leviti dalle loro città e villaggi e li faremo venire con noi.
{13:3} Poi andremo a prendere l’arca del nostro Dio, della quale nessuno di noi si è interessato durante il regno di Saul».
{13:4} Tutti giudicarono giusta la proposta e l’assemblea decise di fare come aveva detto Davide.
{13:5} Allora egli convocò gli Israeliti da tutto il paese, dal torrente d’Egitto a sud fino al passo di Camat a nord, per trasportare l’arca di Dio dalla città di Kiriat-Iearim.
{13:6} Davide, con tutti gli Israeliti, andò a Kiriat-Iearim, chiamata anche Baalà, nel territorio della tribù di Giuda, per prendere l’arca di Dio, che era invocato con il nome di ∆ ‘Signore che siede sui cherubini’.
{13:7} Presero l’arca di Dio dalla casa di Abinadàb e la caricarono su un carro nuovo, guidato da Uzzà e Achio.
{13:8} Davide e tutti gli Israeliti danzavano con entusiasmo davanti a Dio, accompagnati da canti e dal suono di cetre, arpe, tamburi, cembali e trombe.
{13:9} Quando arrivarono presso la fattoria di Chidon i buoi che tiravano il carro inciamparono e Uzzà stese la mano per tener ferma l’arca.
{13:10} Uzzà toccò l’arca, e la collera del Signore lo colpì: egli morì sul posto, davanti a Dio.
{13:11} Davide fu sconvolto perché il Signore aveva aperto una breccia contro Uzzà e chiamò quella località Peres-Uzzà (Breccia di Uzzà), nome rimasto fino a oggi.
{13:12} A causa di quell’episodio Davide ebbe timore di Dio e si chiese: «Come posso portare nella mia casa l’arca di Dio?».
{13:13} Perciò non la fece portare a casa sua, nella Città di Davide, ma la fece collocare in casa di un certo Obed-Edom, originario della città di Gat.
{13:14} Così l’arca di Dio rimase per tre mesi nella casa di Obed-Edom. Il Signore benedisse la famiglia di Obed-Edom e tutti i suoi beni.
{i14:1} La casa e la famiglia di Davide (vedi 3,5-9; 2 Samuele 5,11-16)
{14:1} Per la costruzione del palazzo di Davide, il re della città di Tiro, Chiram, gli mandò una fornitura di legname pregiato, tagliapietre e carpentieri, accompagnati dai suoi messaggeri.
{14:2} Davide capì che il Signore lo aveva confermato re d’Israele e sosteneva il progresso del suo regno per amore d’Israele, suo popolo.
{14:3} A Gerusalemme Davide sposò altre donne e da loro ebbe ancora figli e figlie.
{14:4} I figli che Davide ebbe a Gerusalemme sono: Sammùa, Sobàb, Natan, Salomone,
{14:5} Ibcar, Elisùa, Elifèlet,
{14:6} Noga, Nefeg, Iafìa,
{14:7} Elisamà, Beeliadà ed Elifèlet.
{i14:8} Davide vince i Filistei (vedi 2 Samuele 5,17-25)
{14:8} I Filistei, quando seppero che Davide era stato consacrato re di tutto il popolo d’Israele, organizzarono una spedizione per catturarlo. Davide ne fu informato e si preparò ad affrontarli.
{14:9} I Filistei giunsero nella valle dei Refaìm e la occuparono completamente.
{14:10} Davide consultò Dio e gli domandò: — Devo attaccare i Filistei? Li farai cadere in mano mia? Il Signore gli diede questa risposta: — Attaccali! Li farò cadere in mano tua.
{14:11} I Filistei intanto erano arrivati a Baal-Perasìm. Qui Davide li attaccò e li sconfisse. In quell’occasione Davide dichiarò: «Dio mi ha fatto fare uno squarcio nello schieramento nemico con la stessa forza di un’inondazione». Per questo quella località ha preso il nome di Baal-Perasìm (Signore degli squarci).
{14:12} I Filistei abbandonarono sul posto i loro idoli e Davide li fece bruciare.
{14:13} In seguito i Filistei ricominciarono a invadere la valle.
{14:14} Davide consultò Dio. Dio gli diede questa risposta: «Non attaccarli da questa parte, ma fa’ un largo giro e attaccali di fronte al bosco dei gelsi.
{14:15} Quando sentirai un rumore come qualcosa che passa sulle cime dei gelsi, comincia la battaglia, perché in quel momento io marcerò davanti a te per colpire l’esercito filisteo».
{14:16} Davide fece come Dio gli aveva ordinato: gli Israeliti sconfissero i Filistei e li inseguirono da Gàbaon fino a Ghezer.
{14:17} Da allora la fama di Davide si diffuse dappertutto e il Signore fece in modo che tutte le nazioni avessero timore di Davide.
{i15:1} Davide prepara il trasporto dell’arca
{15:1} Davide si fece costruire delle case nella parte di Gerusalemme detta Città di Davide. Scelse anche un posto per l’arca di Dio e vi fece preparare una tenda.
{15:2} Diede poi queste disposizioni: «Solo i leviti potranno trasportare l’arca di Dio. Infatti Dio ha scelto per sempre i leviti per servirlo e trasportare l’arca del Signore».
{15:3} Davide convocò tutti gli Israeliti a Gerusalemme per trasportare l’arca del Signore nel luogo che aveva preparato per accoglierla.
{15:4} Radunò i sacerdoti discendenti di Aronne e i leviti.
{15:5} I leviti convocati furono: centoventi del gruppo di Keat con a capo Urièl,
{15:6} duecentoventi del gruppo di Merarì con a capo Asaià,
{15:7} centotrenta del gruppo di Ghersom con a capo Gioele,
{15:8} duecento del gruppo di Elisafàn con a capo Semaià,
{15:9} ottanta del gruppo di Ebron con a capo Elièl,
{15:10} centododici del gruppo di Uzzièl con a capo Amminadàb.
{15:11} Davide convocò i sacerdoti Sadoc ed Ebiatàr e i leviti Urièl, Asaià, Gioele, Semaià, Elièl e Amminadàb
{15:12} e disse loro: «Voi siete i capi delle famiglie dei leviti; purificatevi insieme con i vostri fratelli per trasportare l’arca del Signore Dio d’Israele nel luogo che ho preparato.
{15:13} L’altra volta, infatti, non c’eravate voi e il Signore nostro Dio è intervenuto contro di noi perché non abbiamo rispettato le sue disposizioni!».
{15:14} I sacerdoti e i leviti si purificarono per trasportare l’arca del Signore, Dio d’Israele.
{15:15} I leviti si caricarono l’arca di Dio sulle spalle servendosi delle stanghe, come aveva comandato Mosè secondo la parola del Signore.
{15:16} Davide ordinò ai capi dei leviti di distribuire gli incarichi ai leviti cantori. Essi dovevano cantare e suonare forte in segno di festa con gli strumenti musicali: cetre, arpe e cembali.
{15:17} I leviti organizzarono l’esecuzione delle musiche: Eman figlio di Gioele, Asaf figlio di Berechia ed Etan
{15:18} figlio di Kusaià del gruppo di Merarì, suoi parenti, suonavano cembali di bronzo dal suono molto
{15:19} forte per guidare l’esecuzione. Insieme a loro suonavano arpe con tonalità più alta alcuni loro fratelli
{15:20} portinai del tempio, che stavano ai loro ordini. Erano Zaccaria, Ben, Iaazièl, Semiramòt, Iechièl, Unnì, Eliàb,
{15:21} Benaia, Maasia. Altri loro parenti, Mattatia, Elifleu, Micneià, Obed-Edom, Elièl, anch’essi portinai del tempio, suonavano le
{15:22} cetre sull’ottava inferiore per sostenere il canto. Chenania, capo dei leviti, per la sua abilità, dirigeva il trasporto dell’arca.
{15:23} Berechia ed Elkana, insieme con Obed-Edom e Iechièl, prestavano servizio accanto all’arca. I sacerdoti
{15:24} Sebania, Giòsafat, Netanèl, Amasài, Zaccaria, Benaia ed Elièzer suonavano le trombe davanti all’arca di Dio.
{i15:25} Arrivo dell’arca a Gerusalemme (vedi 2 Samuele 6,12-19)
{15:25} Davide con i responsabili d’Israele e i comandanti delle unità militari di mille uomini andò alla casa di Obed-Edom per prendere l’ arca dell’alleanza del Signore. Tutti erano pieni di gioia.
{15:26} Furono offerti in sacrificio sette buoi e sette arieti, perché Dio proteggeva i leviti che portavano l’arca dell’alleanza del Signore.
{15:27} Davide indossava un mantello di lino finissimo, come tutti i leviti che portavano l’arca, come i cantori e Chenania che dirigeva tutta la cerimonia. Davide portava anche l’efod sacerdotale di lino.
{15:28} Tutti gli Israeliti accompagnavano l’arca dell’alleanza del Signore fra grida di gioia, suoni di corno e di tromba e musica di cembali, arpe e cetre.
{15:29} Quando l’arca dell’alleanza del Signore giunse alla Città di Davide, Mical figlia di Saul si affacciò alla finestra: vide Davide che saltava e danzava e, in cuor suo, lo disprezzò.
{16:1} Alla fine l’arca di Dio fu deposta al centro della tenda che Davide aveva fatto preparare e furono offerti a Dio sacrifici completi e sacrifici di pace.
{16:2} Terminati i sacrifici completi e i sacrifici di pace, Davide benedisse il popolo nel nome del Signore.
{16:3} Distribuì viveri a tutti gli Israeliti, uomini e donne: diede a ciascuno una forma di pane, una porzione di carne e dell’uva secca.
{i16:4} I leviti lodano il Signore (vedi Salmi 105,1-15; 96; 106,1.47-48)
{16:4} Davide stabilì alcuni leviti per compiere il loro servizio davanti all’arca del Signore. Dovevano onorare il Signore, Dio d’Israele, con canti e inni di lode.
{16:5} Erano Ieiel, Semiramòt, Iechièl, Mattatia, Eliàb, Benaia, Obed-Edom e leièl. Suonavano le arpe e le cetre. Asaf, invece, suonava il cembalo e dirigeva l’esecuzione, assistito da Zaccaria.
{16:6} I sacerdoti Benaia e Iacazièl suonavano in continuazione le trombe davanti all’arca dell’alleanza di Dio.
{16:7} In quel giorno Davide, per la prima volta, diede ad Asaf e ai suoi compagni l’incarico di lodare il Signore con questo cantico.
{16:8} Lodate il Signore, invocate il suo nome, fate conoscere le sue opere agli altri popoli.
{16:9} Cantate, suonate per lui, raccontate tutti i suoi prodigi.
{16:10} Siate fieri di lui, il Dio santo; gioite voi che cercate il Signore!
{16:11} Cercate il Signore e la sua forza, non stancatevi di ricercare la sua presenza.
{16:12} Ricordatevi le meraviglie che egli ha fatto, non dimenticate i suoi miracoli e le sentenze uscite dalla sua bocca,
{16:13} voi, discendenti d’Israele suo servo, figli di Giacobbe, da lui scelti!
{16:14} È lui il Signore, il nostro Dio, che governa tutta la terra.
{16:15} Non dimenticate mai la sua alleanza, parola data per mille generazioni,
{16:16} alleanza conclusa con Abramo, giuramento fatto a Isacco,
{16:17} decisione confermata a Giacobbe, promessa eterna in favore d’Israele,
{16:18} quando egli disse: «Ti do la terra di Canaan, come eredità assegnata a te!».
{16:19} Erano allora un piccolo numero, solo un gruppo di emigranti.
{16:20} Vagavano da una nazione all’altra, passavano da un regno a un altro popolo.
{16:21} Ma Dio non permise a nessuno di opprimerli, e per difenderli minacciò anche i re:
{16:22} «Non toccate i miei consacrati, non fate del male ai miei profeti!».
{16:23} Cantate al Signore, abitanti del mondo. Ogni giorno annunziate: è lui che ci salva!
{16:24} Raccontate la sua gloria a tutte le nazioni, a tutti i popoli narrate le sue imprese.
{16:25} Grande è il Signore, e degno di lode, più terribile di tutti gli dèi.
{16:26} Gli dèi dei popoli sono un nulla. Il Signore ha fatto l’universo:
{16:27} attorno a lui splendore e maestà, nel suo santuario potenza ed esultanza.
{16:28} Rendete al Signore, popoli del mondo, rendete al Signore gloria e potenza,
{16:29} rendete a lui la gloria che gli spetta. Entrate con offerte nel suo tempio, adoratelo quando appare nella santità;
{16:30} tremate davanti a lui, abitanti del mondo. Egli rende stabile il mondo, che non sarà mai scosso.
{16:31} Si rallegrino i cieli, esulti la terra, e dicano a tutti gli uomini: Dio regna.
{16:32} Frema il mare, e quanto contiene, sia in festa tutta la campagna,
{16:33} danzino di gioia gli alberi del bosco, davanti al Signore che viene a giudicare la terra.
{16:34} Lodate il Signore: egli è buono, eterno è il suo amore per noi.
{16:35} Dite a lui: «Salvaci, Dio, nostro Salvatore! Liberaci e salvaci dalle nazioni straniere e renderemo grazie al tuo santo nome, felici di cantare le tue lodi.
{16:36} Benedetto il Signore, Dio d’Israele, di generazione in generazione». Allora tutto il popolo acclamò: « Amen! Alleluia!».
{i16:37} Il culto a Gerusalemme e a Gàbaon
{16:37} Davide incaricò Asaf e i suoi parenti di curare tutti i giorni, con regolarità, il servizio davanti all’ arca dell’alleanza del Signore.
{16:38} Affidò l’incarico di portinai a Obed-Edom figlio di Iedutùn, aiutato da sessantotto parenti e da Cosa.
{16:39} Davide affidò al sacerdote Sadoc e ai suoi parenti l’incarico del culto nell’ Abitazione del Signore posta in Gàbaon, sulla collina.
{16:40} Ogni mattina e ogni sera, regolarmente, essi dovevano bruciare al Signore sacrifici sull’ altare e applicare tutte le norme scritte nella legge che il Signore aveva stabilito per gli Israeliti.
{16:41} Erano aiutati da Eman, da Iedutùn e da altri che erano stati scelti personalmente per lodare il Signore con il canto, che dice: «Eterno è il suo amore per noi».
{16:42} Eman e Iedutùn avevano trombe e cembali per i suonatori e tutti gli strumenti per cantare le lodi di Dio. I figli di Iedutùn erano portinai.
{16:43} Terminata la festa del trasporto dell’arca tutti ritornarono alle loro case. Anche Davide andò a salutare la sua famiglia.
{i17:1} Dio promette a Davide una continua discendenza (vedi 2 Samuele 7,1-17)
{17:1} Quando Davide fu sistemato nel suo palazzo, chiamò il profeta Natan e gli disse: — Io ora abito in un palazzo ben costruito con legname pregiato, mentre l’ arca dell’alleanza del Signore è custodita sotto una semplice tenda.
{17:2} Gli rispose Natan: — Fa’ pure tutto quello che hai in animo di fare, perché Dio certamente ti approva.
{17:3} Ma, quella stessa notte, Dio disse a Natan:
{17:4} — Devi andare a parlare al mio servo Davide. Gli dirai che la parola del Signore è questa: «Non tocca a te costruire la casa dove io abiterò.
{17:5} Da quando ho liberato il popolo d’Israele fino a oggi io non ho mai abitato in un tempio, ma sono sempre stato presente in una tenda, di accampamento in accampamento.
{17:6} Ho fatto, insieme con gli Israeliti, molto cammino e ho affidato a molti giudici il compito di guidare il mio popolo come i pastori col gregge. Ma non ho mai chiesto a nessuno di loro, neppure una volta, perché non mi costruivano un tempio con legname pregiato».
{17:7} Il Signore disse ancora a Natan: — Devi dire al mio servitore Davide che io, il Signore dell’universo, gli mando questo messaggio: «Tu eri un pastore e seguivi il gregge. Io ti ho preso di là per farti diventare capo d’Israele mio popolo.
{17:8} Sono stato al tuo fianco in ogni tua impresa, ho distrutto tutti i nemici che incontravi e ora ti farò diventare famoso come gli uomini più importanti della terra.
{17:9} Voglio fissare per il mio popolo Israele un luogo, dove possa stabilirsi e abitare senza più paura di nessuno. Non sarà più tormentato da gente malvagia, come avveniva un tempo,
{17:10} anche quando avevo messo i Giudici a capo di Israele mio popolo. Ora, invece, io abbatterò tutti i tuoi nemici. E ti annunzio che sarò io a costruire a te una casa!
{17:11} Quando, al termine della tua vecchiaia, morirai e sarai sepolto con i tuoi padri, io metterò al tuo posto uno dei tuoi figli, nato da te, e fortificherò il suo regno.
{17:12} Sarà lui a costruire una casa per me e io gli assicurerò per sempre una dinastia.
{17:13} Lui sarà un figlio per me e io sarò suo padre: non gli toglierò mai la mia fedeltà, come invece ho fatto con il re che è venuto prima di te.
{17:14} Lo manterrò a capo della mia casa e del mio regno, per sempre, e la sua dinastia non finirà mai».
{17:15} Natan riferì a Davide tutto quel che Dio gli aveva fatto conoscere in questa visione.
{i17:16} Davide ringrazia il Signore (vedi 2 Samuele 7,18-29)
{17:16} Davide andò alla presenza del Signore e pronunziò questa preghiera: «O Signore Dio, tu mi hai fatto arrivare a una mèta di cui né io né la mia famiglia siamo degni.
{17:17} Ma per te tutto questo è poco, o Dio. Ora mi hai fatto una promessa per il lontano avvenire della mia famiglia. Io sono soltanto il tuo servo, ma tu, Signore Dio, mi consideri come una persona di grande valore
{17:18} Anche se volessi, che cosa potrei aggiungere alla gloria che mi hai dato? Sei tu che hai pensato a me!
{17:19} Tu infatti, Signore, hai voluto fare grandi cose per me, per mostrare così tutta la tua grandezza.
{17:20} Signore, nessuno è come te! Questo è ciò che abbiamo udito con le nostre orecchie.
{17:21} «Non c’è sulla terra nessun popolo come Israele, che tu sei andato a liberare per farne il tuo popolo. Dopo averlo liberato dall’Egitto, hai cacciato le nazioni che ostacolavano il suo cammino. Così ti sei fatto una fama grandiosa e terribile.
{17:22} Hai fatto d’Israele il tuo popolo per sempre e sei tu, Signore, il loro Dio.
{17:23} «Ora, Signore, realizza quel che hai detto, mantieni per sempre questa promessa che riguarda me, tuo servitore, e la mia dinastia.
{17:24} Così la tua gloria sia grande e duri per sempre. Tutti dicano: “Il Signore dell’universo è veramente Dio per Israele”. Fa’ che la dinastia di Davide, tuo servitore, rimanga per sempre stabile davanti a te.
{17:25} Tu stesso, Dio, mi hai fatto conoscere il proposito di darmi una dinastia. Per questo io, tuo servo, ho avuto il coraggio di pregare alla tua presenza.
{17:26} «Tu sei Dio, o Signore, e mi hai fatto questa grande promessa.
{17:27} Tu hai voluto benedire la mia casa perché duri per sempre davanti a te. Dal momento che tu l’hai benedetta, o Signore, è benedetta per sempre».
{i18:1} Vittorie di Davide sui popoli vicini (vedi 2 Samuele 8,1-14)
{18:1} Dopo questi fatti Davide sconfisse i Filistei, li umiliò e si impadronì della città filistea di Gat e dei villaggi circostanti.
{18:2} Vinse anche i Moabiti, li sottomise e li obbligò a pagare tributi.
{18:3} Davide sconfisse anche Adadèzer, re di Soba, una regione che si trova verso Camat, quando quello si mosse per estendere il suo dominio verso il fiume Eufrate.
{18:4} Davide si impadronì di mille carri e fece prigionieri settemila cavalieri e ventimila soldati di fanteria. Tenne i cavalli per cento carri e fece tagliare i garretti agli altri.
{18:5} Gli Aramei di Damasco vennero in aiuto di Adadèzer, ma Davide li sconfisse e uccise ventiduemila uomini.
{18:6} Davide obbligò il regno arameo di Damasco a pagare tributi e mandò esattori a riscuoterli. In tutte queste guerre il Signore fece vincere Davide.
{18:7} Davide si impadronì degli scudi d’oro degli uomini di Adadèzer e li trasportò a Gerusalemme.
{18:8} Dalle città di Tibcat e Cun, che appartenevano al regno di Adadèzer, Davide portò via una grande quantità di bronzo. Più tardi Salomone lo usò per costruire la vasca, le colonne ed altri oggetti di bronzo per il tempio.
{18:9} Il re di Camat, Tou, che era sempre stato in lotta con Adadèzer, re di Soba, venne a sapere che Davide l’aveva sconfitto; allora mandò suo figlio
{18:10} Adoràm a far visita al re Davide e a congratularsi con lui per la vittoria su Adadèzer, e gli regalò molti oggetti d’oro, d’argento e di bronzo.
{18:11} Davide riservò per il culto del Signore tutto questo oro e argento, insieme con quello che aveva preso ad altri popoli: agli Edomiti, ai Moabiti, agli Ammoniti, ai Filistei e agli Amaleciti.
{18:12} Gli Edomiti furono sconfitti dal comandante Abisai, figlio di Seruià. Egli uccise diciottomila Edomiti nella valle del Sale.
{18:13} Poi mandò in Edom funzionari Israeliti e sottomise il paese a Davide. In tutte queste guerre il Signore fece vincere Davide.
{i18:14} Elenco di funzionari di Davide (vedi 2 Samuele 8,15-18)
{18:14} Davide regnò su tutti gli Israeliti e assicurò una retta amministrazione della giustizia nei confronti di tutto il popolo.
{18:15} Ioab, figlio di Seruià, era il comandante in capo dell’esercito. Giòsafat figlio di Achilùd era portavoce del re.
{18:16} Sadoc figlio di Achitùb ed Abimèlec figlio di Ebiatàr erano sacerdoti. Il segretario era Savsa.
{18:17} Benaia figlio di Ioiadà comandava la guardia del corpo: i Cretei e i Peletei. I figli di Davide erano i più vicini collaboratori del re.
{i19:1} Gli Ammoniti offendono gli inviati di Davide (vedi 2 Samuele 10,1-5)
{19:1} Quando morì Nacas re degli Ammoniti divenne re suo figlio Canun.
{19:2} Davide decise di stabilire con Canun le stesse relazioni di amicizia che aveva avuto con il padre. Perciò, mandò messaggeri a portare le sue condoglianze a Canun per la morte del padre. I messaggeri di Davide arrivarono nel territorio degli Ammoniti per eseguire l’incarico.
{19:3} Ma i principi degli Ammoniti dissero a Canun: «Credi davvero che a Davide importi tanto la memoria di tuo padre da mandarti una delegazione per le condoglianze? Non ti rendi conto che questa gente è venuta per spiare, per raccogliere informazioni e per esplorare il nostro paese?».
{19:4} Allora Canun fece arrestare i messaggeri di Davide, fece tagliare la barba a tutti e strappare le tuniche fino a scoprire le natiche, e li rimandò indietro.
{19:5} Essi partirono, ma si vergognavano troppo di farsi vedere in quello stato. Davide, informato del fatto, mandò a dire di fermarsi a Gerico e di tornare solo dopo che le loro barbe fossero ricresciute.
{i19:6} Davide vince gli Ammoniti e gli Aramei (vedi 2 Samuele 10,6-19)
{19:6} Gli Ammoniti capirono che ormai erano malvisti da Davide. Per avere carri da guerra e cavalieri dai paesi della Mesopotamia settentrionale e dai regni aramei di Maacà e Soba, diedero in cambio quasi trentacinque tonnellate d’argento.
{19:7} Misero insieme trentaduemila carri da guerra e ottennero la partecipazione del re di Maacà con il suo esercito. Egli pose l’accampamento di fronte a Màdaba. Intanto anche gli Ammoniti si radunavano dalle loro città per prepararsi alla battaglia.
{19:8} Davide, informato di tutto, mandò sul posto le sue truppe scelte comandate da Ioab.
{19:9} Gli Ammoniti si disposero in ordine di battaglia sotto le mura della loro capitale, mentre i re alleati avevano preso posizione nella campagna.
{19:10} Ioab si rese conto che doveva combattere su due fronti. Allora prese con sé i migliori soldati Israeliti e si schierò di fronte agli Aramei.
{19:11} Diede il comando del resto dell’esercito a suo fratello Abisai e lo mandò contro gli Ammoniti.
{19:12} Gli disse: «Se tu vedi che gli Aramei sono più forti di me, vieni in mio aiuto; lo stesso farò io se tu ti troverai in difficoltà con gli Ammoniti.
{19:13} Sii forte! Combattiamo tutti con coraggio per il nostro popolo e per le città del nostro Dio, e il Signore compia la sua volontà».
{19:14} Ioab con i suoi uomini avanzò contro gli Aramei i quali si diedero alla fuga.
{19:15} Gli Ammoniti, vedendo fuggire gli Aramei, scapparono anche loro davanti ad Abisai, fratello di Ioab, e si rifugiarono dentro la città. A questo punto Ioab ritornò a Gerusalemme.
{19:16} Gli Aramei, quando si videro battuti dagli Israeliti, fecero venire truppe di rinforzo dagli Aramei abitanti al di là del fiume Eufrate. Erano comandate da Sofac, capo dell’esercito di Adadèzer.
{19:17} Quando Davide lo venne a sapere, radunò tutto l’esercito d’Israele e attraversò il Giordano per affrontarli. Si mise in posizione di battaglia di fronte agli Aramei. Essi attaccarono per primi,
{19:18} ma Davide e gli Israeliti li misero in fuga e uccisero settemila combattenti sui carri e quarantamila soldati di fanteria. Fu ucciso anche il comandante Sofac.
{19:19} Gli alleati di Adadèzer si resero conto della vittoria degli Israeliti, fecero la pace con Davide e si considerarono sottomessi a lui. Da allora gli Aramei non intervennero più in aiuto degli Ammoniti.
{i20:1} Ioab conquista la capitale degli Ammoniti (vedi 2 Samuele 11,1; 12,26-31)
{20:1} L’anno dopo, in primavera, quando i re iniziano le azioni di guerra, Ioab si mise alla testa dell’esercito, devastò il paese degli Ammoniti e assediò la loro capitale, Rabbà. Davide rimase a Gerusalemme. Ioab conquistò Rabbà e la distrusse.
{20:2} La statua del dio degli Ammoniti, Milcom, aveva una corona d’oro che pesava quasi trentacinque chili e conteneva una pietra preziosa di gran pregio. Davide ne fece un ornamento per la sua corona. Inoltre Davide andò a prendere a Rabbà un immenso bottino.
{20:3} Fece uscire gli abitanti dalla città e li torturò con seghe, picconi di ferro e asce. Allo stesso modo Davide trattò le altre città degli Ammoniti e poi ritornò con tutto l’esercito a Gerusalemme.
{i20:4} Combattimenti con i Filistei (vedi 2 Samuele 21,18-22)
{20:4} Dopo questi fatti ci fu ancora una battaglia con i Filistei a Ghezer ed essi furono sconfitti. In quell’occasione Sibbecài, uno di Cusa, uccise Sippài, discendente dei giganti Refaìti.
{20:5} In un altro combattimento contro i Filistei Elcanàn figlio di Iair uccise Lacmì, fratello di Golia della città di Gat. La lancia di questo Filisteo era grossa come una sbarra da telaio.
{20:6} Un’altra battaglia si svolse a Gat. Tra i nemici c’era un discendente di Rafa, aveva sei dita alle mani e ai piedi, in tutto ventiquattro dita.
{20:7} Egli offese gli Israeliti e fu ucciso da Giònata, figlio di Simeà fratello di Davide.
{20:8} Questi Filistei erano discendenti dei giganti Refaìti; la loro era una tribù di giganti della città di Gat e furono uccisi da Davide e dai suoi uomini.
{i21:1} Davide fa il censimento del popolo (vedi 2 Samuele 24,1-9)
{21:1} Satana si mise contro Israele e spinse Davide a fare il censimento degli Israeliti.
{21:2} Davide ordinò a Ioab e ai capi del popolo: — Organizzate il censimento di tutto il paese da nord a sud, da Dan fino a Bersabea, e fatemi sapere il risultato: voglio conoscere quanti uomini sono.
{21:3} Ioab rispose: — Io mi auguro che il Signore faccia diventare il suo popolo cento volte più numeroso di adesso. Qualunque sia il numero, tu, o mio signore, sei il re e tutti sono tuoi sudditi. Perché mai ti interessa fare questo calcolo? Perché vuoi mettere tutto Israele in una situazione di colpa?
{21:4} Ma Davide non cambiò idea e comandò a Ioab di eseguire i suoi ordini. Perciò Ioab percorse tutto il paese. Alla fine tornò a Gerusalemme
{21:5} e riferì a Davide il risultato del censimento: in Israele, al nord, gli uomini in grado di combattere erano un milione e centomila, in Giuda, al sud, quattrocentosettantamila.
{21:6} Ioab però non aveva fatto il censimento delle tribù di Levi e di Beniamino, perché l’ordine del re gli sembrava intollerabile.
{i21:7} Dio punisce il popolo per il censimento (vedi 2 Samuele 24,10-17)
{21:7} Dio non approvò il censimento fatto da Davide e castigò il popolo d’Israele.
{21:8} Davide riconobbe di fronte a Dio: «Ho peccato molto, ho agito come un pazzo; perdona la mia colpa!».
{21:9} Il Signore parlò allora a Gad, profeta alla corte di Davide: «Va’ a trovare Davide e digli:
{21:10} Il Signore ti propone tre alternative: scegline una e il Signore farà come dirai».
{21:11} Gad andò a riferire a Davide la parola del Signore e gli disse: — Scegli tu fra questi tre castighi:
{21:12} carestia per tre anni, oppure assalti di nemici che ti inseguono con la spada per tre mesi, oppure la spada del Signore che colpisce il paese con la peste per tre giorni, mentre l’ angelo del Signore semina distruzione in tutto il territorio d’Israele. Pensaci e decidi quale risposta devo dare al Signore che mi ha mandato.
{21:13} Davide rispose a Gad: — Non ho via d’uscita: non voglio cadere nelle mani degli uomini, preferisco cadere nelle mani del Signore, perché la sua bontà è molto grande.
{21:14} Il Signore colpì con la peste Israele e morirono settantamila Israeliti.
{21:15} Dio mandò un angelo a Gerusalemme per portare anche lì la distruzione. Ma, quando il Signore vide tutto quel male, ritornò sulla sua decisione e ordinò all’angelo sterminatore: «Basta! fermati!». In quel momento l’angelo del Signore stava sopra l’aia della fattoria di un certo Ornan, un Gebuseo.
{21:16} Davide alzò gli occhi e vide l’angelo del Signore fermo tra la terra e il cielo, con in mano la spada puntata contro la città di Gerusalemme. Insieme a Davide c’erano i responsabili della città, vestiti di sacco. Tutti si gettarono con la faccia a terra.
{21:17} Davide disse a Dio: «Io solo ho deciso di fare il censimento di questo popolo, io solo ho sbagliato: il pastore ha peccato, il gregge non ha nessuna colpa. Signore mio Dio, intervieni pure contro di me e la mia famiglia, ma non colpire il tuo popolo».
{i21:18} Davide costruisce un altare al Signore (vedi 2 Samuele 24,18-25)
{21:18} L’ angelo del Signore disse al profeta Gad: «Ordina a Davide di entrare nell’aia di Ornan il Gebuseo e di costruire là un altare al Signore».
{21:19} Davide andò a eseguire l’ordine che Gad gli aveva dato da parte del Signore.
{21:20} Ornan, intanto, stava battendo il grano. A un certo punto si accorse della presenza dell’angelo. I quattro figli che lavoravano con lui scapparono e si nascosero.
{21:21} In quel momento stava arrivando Davide. Ornan lo vide e lo riconobbe: uscì subito dall’aia e si inchinò davanti al re con la faccia a terra.
{21:22} Davide disse a Ornan: — Vendimi questo terreno dove hai la tua aia. Voglio costruire qui un altare al Signore perché la pestilenza resti lontana dal popolo. Vendimelo al suo prezzo.
{21:23} — Prendilo pure, o mio re, — rispose Ornan, — e fa’ tutto quel che desideri. Anzi ti do anche i miei buoi da bruciare in sacrificio e il grano per l’offerta al Signore. Per far fuoco puoi usare il legno dei miei attrezzi. Ti regalo tutto.
{21:24} Ma il re Davide rispose a Ornan: — No, non desidero regali; pagherò l’intero prezzo. Non voglio offrire al Signore cose tue e sacrifici che non mi costino nulla.
{21:25} Per l’acquisto del terreno Davide pagò a Ornan seicento pezzi d’oro.
{21:26} Costruì poi un altare al Signore, offrì vari sacrifici, e rivolse preghiere al Signore. Il Signore gli rispose mandando dal cielo il fuoco per bruciare i sacrifici sull’altare.
{21:27} Poi l’angelo, a un ordine del Signore, ritirò la spada.
{21:28} Davide capì che il Signore aveva risposto alla sua preghiera e, da quel momento in poi, offrì sacrifici nell’aia di Ornan il Gebuseo.
{21:29} A quel tempo, infatti, l’ Abitazione del Signore costruita da Mosè nel deserto e l’altare per offrire i sacrifici si trovavano nel santuario di Gàbaon sulla collina.
{21:30} Ma Davide non si sentiva di andar là per consultare Dio, perché era rimasto sconvolto alla vista di quella spada in mano all’angelo del Signore.
{22:1} Perciò aveva concluso: «Qui è la casa del Signore Dio, in questo luogo! Questo è l’ altare dove gli Israeliti dovranno offrire i loro sacrifici ».
{i22:2} Davide prepara la costruzione del tempio
{22:2} Dopo questi fatti Davide ordinò di radunare gli stranieri che abitavano nella terra d’Israele. Incaricò alcuni di loro di tagliare pietre squadrate per la costruzione del tempio.
{22:3} Fece preparare ferro in quantità per fabbricare le spranghe e i chiodi per i battenti delle porte. Accumulò anche una quantità incalcolabile di bronzo
{22:4} ed enormi partite di legname di cedro, portate dai fornitori di Tiro e Sidone.
{22:5} Infatti Davide pensava: «Bisogna costruire al Signore un tempio grandioso, che sarà celebrato in tutto il mondo per imponenza e bellezza. Ma mio figlio Salomone è ancora troppo giovane e senza esperienza. Devo fare io i preparativi per lui». Per questo Davide fece grandi preparativi prima della sua morte.
{i22:6} Davide incarica Salomone di costruire il tempio
{22:6} Davide chiamò suo figlio Salomone e gli ordinò di costruire il tempio del Signore, Dio d’Israele.
{22:7} Gli disse: «Figlio mio, avevo intenzione di costruire io il tempio dedicato al Nome del Signore mio Dio.
{22:8} Ma il Signore mi ha detto: “Tu hai combattuto troppe guerre importanti e hai fatto morire troppe persone. Hai bagnato di troppo sangue la mia terra e perciò non costruirai il mio tempio.
{22:9} Ma tu avrai un figlio: egli sarà un uomo di pace, perché io terrò a freno tutti i suoi nemici su tutte le frontiere. Il suo nome sarà Salomone, perché durante il suo regno io assicurerò pace e sicurezza al popolo d’Israele.
{22:10} Lui mi costruirà il tempio: lui sarà un figlio per me e io gli sarò padre. Gli assicurerò una dinastia senza fine a capo d’Israele”.
{22:11} «E ora, figlio mio, — continuò Davide, — il Signore tuo Dio sia con te, mantenga la sua promessa e ti faccia riuscire nella costruzione del suo tempio.
{22:12} Il Signore ti dia sapienza e intelligenza, ti stabilisca a capo di Israele per osservare la legge del Signore tuo Dio.
{22:13} Se vuoi riuscire bene, non trascurare mai i comandamenti e le leggi che il Signore ha dato a Israele per mezzo di Mosè. Sii deciso ed energico, non aver paura e non scoraggiarti.
{22:14} «Per il tempio del Signore io mi sono preoccupato nonostante tutto di mettere da parte tremilacinquecento tonnellate d’oro e trentacinquemila tonnellate d’argento, oltre a un’incalcolabile quantità di bronzo e di ferro. Ho fatto preparare anche legname e pietre. Tu aggiungerai altro materiale.
{22:15} Avrai a disposizione moltissimi operai: scalpellini, lavoratori della pietra e del legno e operai specializzati in tutti i tipi di lavoro.
{22:16} Hai oro, argento, bronzo e ferro in quantità incalcolabile. Mettiti all’opera e il Signore sia con te».
{22:17} Davide ordinò a tutti i capi del popolo d’Israele di aiutare Salomone, suo figlio. Disse loro:
{22:18} «Avete visto che il Signore vostro Dio è con voi. Vi ha dato tranquillità: non ci sono più nemici che vi disturbano da quando il Signore ha messo in mio potere tutte le popolazioni del paese. Adesso sono tutti sottomessi al Signore e al suo popolo.
{22:19} Perciò è l’ora di pensare al Signore vostro Dio e di impegnarsi a cercare la sua volontà con tutto il cuore. Dovete mettervi al lavoro per costruire il santuario del Signore Dio. Quando avrete costruito il tempio dedicato al Nome del Signore, vi collocherete l’ arca dell’alleanza del Signore e tutti gli oggetti per il culto di Dio».
{i23:1} Davide organizza il servizio dei leviti
{23:1} Davide, ormai vecchio e carico d’anni, stabilì che fosse re d’Israele suo figlio Salomone.
{23:2} Poi convocò tutti i capi d’Israele, i sacerdoti e i leviti.
{23:3} Si calcolò il numero dei leviti maschi che erano sopra i trent’anni: erano trentottomila.
{23:4} Di questi, ventiquattromila furono incaricati di curare i lavori per il tempio, seimila furono nominati scribi e giudici,
{23:5} quattromila furono nominati portinai e, infine, quattromila furono incaricati di lodare il Signore con gli strumenti musicali predisposti da Davide.
{23:6} Egli li suddivise secondo i tre grandi gruppi dei discendenti di Gherson, Keat e Merarì, figli di Levi.
{23:7} Gherson aveva avuto due figli: Ladan e Simei.
{23:8} I figli di Ladan furono tre: primo Iechièl, poi Zetam e Gioele.
{23:9} I figli di Simei furono tre: Selomìt, Cazièl e Aran. Questi sono i capostipiti delle famiglie del gruppo di Ladan.
{23:10} Simei ebbe altri quattro figli: Iacat, Ziza, Ieus e Berià.
{23:11} Il primogenito fu Iacat e il secondo Ziza. Ieus e Berià non ebbero molti figli e perciò furono contati come un unico gruppo di famiglie.
{23:12} Keat aveva avuto quattro figli: Amram, Isar, Ebron e Uzzièl.
{23:13} I figli di Amram furono Aronne e Mosè. Aronne e i suoi discendenti furono per sempre prescelti per il servizio nel luogo santissimo, per bruciare l’incenso nel tempio, per il servizio del Signore e per benedire il popolo nel nome del Signore per sempre.
{23:14} I discendenti di Mosè, uomo di Dio, furono considerati membri della tribù di Levi.
{23:15} I figli di Mosè furono Ghersom ed Elièzer.
{23:16} Il primo dei figli di Ghersom fu Sebuèl.
{23:17} Elièzer ebbe il primogenito Recabia e poi non ebbe altri figli; i discendenti di Recabia, però, furono moltissimi.
{23:18} Il primogenito di Isar fu Selomìt.
{23:19} I figli di Ebron furono: primo Ieria, secondo Amaria, terzo Iacazièl, quarto Iekamàm.
{23:20} Uzzièl ebbe il primogenito Mica e Issia.
{23:21} Merarì aveva avuto due figli: Maclì e Musì. I figli di Maclì furono Eleàzaro e Kis.
{23:22} Eleàzaro morì senza figli maschi; ebbe solo figlie, che furono sposate dai loro parenti figli di Kis.
{23:23} Musì ebbe tre figli: Maclì, Eder e Ieremòt.
{23:24} Tutti questi sono capostipiti dei gruppi di famiglie dei discendenti di Levi, di cui fu fatto il censimento. Tutti i componenti furono registrati per nome. Quelli che avevano compiuto vent’anni avevano un incarico nel servizio del tempio.
{23:25} Davide, dopo averli convocati, parlò loro così: «Il Signore, Dio d’Israele, dopo aver dato tranquillità al suo popolo, si è stabilito per sempre a Gerusalemme.
{23:26} Perciò i leviti non hanno più bisogno di spostare la tenda del Signore e gli oggetti per il culto».
{23:27} Secondo queste ultime disposizioni di Davide furono inseriti negli elenchi per il servizio tutti i leviti che avevano compiuto i vent’anni.
{23:28} Il loro lavoro per il servizio del tempio si svolgeva sotto la direzione dei discendenti di Aronne: curavano i cortili, le stanze, la purificazione di tutti gli oggetti sacri e varie attività del tempio.
{23:29} Preparavano i pani da offrirsi al Signore, la farina per le offerte vegetali, le focacce non lievitate, quelle cotte al fuoco e quelle cotte nell’olio. Erano inoltre responsabili dei pesi e delle misure.
{23:30} Dovevano presentarsi per lodare e celebrare il Signore ogni mattina e ogni sera e tutte le volte che si bruciavano offerte al Signore: al
{23:31} sabato, nella festa della luna nuova e nelle altre feste solenni. Essi dovevano presentarsi davanti al Signore ogni volta nel numero stabilito per sempre.
{23:32} I leviti erano addetti anche alla custodia della tenda dell’incontro e degli oggetti sacri e assistevano i discendenti di Aronne, loro fratelli, nel servizio religioso nel tempio.
{i24:1} I gruppi dei sacerdoti
{24:1} Anche i discendenti di Aronne furono divisi in gruppi. I figli di Aronne erano stati: Nadab, Abiu, Eleàzaro e Itamàr.
{24:2} Nadab e Abiu morirono senza figli prima del loro padre; rimasero come sacerdoti Eleàzaro e Itamàr.
{24:3} Davide, insieme con Sadoc discendente di Eleàzaro e con Achimèlec discendente di Itamàr, divise in gruppi i discendenti di Aronne e specificò i loro incarichi.
{24:4} I maschi capifamiglia discendenti da Eleàzaro risultarono più numerosi di quelli discendenti da Itamàr; perciò si decise di organizzare i discendenti di Eleàzaro in sedici gruppi e quelli di Itamàr in otto.
{24:5} L’assegnazione di ogni famiglia a questo o a quel gruppo fu decisa per sorteggio, perché c’erano persone con alti incarichi religiosi, sia fra i discendenti di Eleàzaro sia fra quelli di Itamàr.
{24:6} L’elenco fu scritto dallo scriba Semaià, un levita figlio di Netanèl. Erano presenti il re, i capi, il sacerdote Sadoc, Achimèlec discendente di Ebiatàr e i capifamiglia dei sacerdoti e dei leviti. Per ogni famiglia sorteggiata per Itamàr, se ne sorteggiarono due per Eleàzaro.
{24:7} Questo è l’ordine: 1.
{24:8} Ioarìb 2. Iedaia 3.
{24:9} Carim 4. Seorìm 5.
{24:10} Malchia 6. Miamìn 7.
{24:11} Akkos 8. Abia 9.
{24:12} Giosuè 10. Secania 11.
{24:13} Eliasìb 12. Iakim 13.
{24:14} Cuppà 14. Is-Baal 15.
{24:15} Bilga 16. Immer 17.
{24:16} Chezir 18. Appisès 19.
{24:17} Petachia 20. Ezechiele 21.
{24:18} Iachin 22. Gamul 23. Delaià 24. Maazia
{24:19} I leviti di ogni famiglia andavano al tempio nell’ordine di questo elenco. Vi esercitavano il loro servizio secondo le norme stabilite dal loro antenato Aronne su ordine del Signore, Dio d’Israele.
{i24:20} 24,20-31 Questa lista è molto simile a quella del c. 23. Lista di altri gruppi di leviti
{24:20} Lista dei capifamiglia di altri discendenti di Levi. Iecdia discendente di Subaèl, discendente di Amram.
{24:21} Issia capo dei discendenti di Recabia.
{24:22} Iacat discendente di Selomòt discendente di Isar.
{24:23} Figli di Ieria: secondo Amaria terzo Iacazièl, quarto Iekamàm.
{24:24} Samir discendente di Mica discendente di Uzzièl.
{24:25} Zaccaria discendente di Issia fratello di Mica.
{24:26} Figli di Merarì: Maclì e Musì (in realtà essi erano nati da suo figlio Iaazia ed erano quindi
{24:27} discendenti di Merarì attraverso suo figlio Iaazia), poi Soam, Zaccur e Ibrì.
{24:28} Eleàzaro figlio di Maclì non ebbe figli.
{24:29} Ieracmeèl era figlio di Kis.
{24:30} Figli di Musì: Maclì, Eder e Ierimòt. Questi sono discendenti di Levi distinti per gruppi di famiglie.
{24:31} Anch’essi, come i loro parenti discendenti di Aronne, stabilirono per sorteggio l’ordine per il loro servizio. Erano presenti il re Davide, Sadoc, Achimèlec e i capi dei gruppi di famiglie dei sacerdoti e dei leviti. Così non si fecero differenze tra le famiglie discendenti dai primogeniti e quelle dei fratelli minori.
{i25:1} I tre gruppi di cantori
{25:1} Davide e i capi dei leviti destinarono al culto i discendenti dei profeti Asaf, Eman e Iedutùn per proclamare la lode di Dio con cetre, arpe e cembali. Questo è l’elenco degli uomini addetti a tale servizio.
{25:2} Figli di Asaf: Zaccur, Giuseppe, Natania, Asarela. Erano diretti da Asaf, loro padre, il quale era alle dipendenze del re.
{25:3} Figli di Iedutùn: Godolia e Seri, Isaia e Simei, Casabia e Mattitia. Questi sei erano diretti dal loro padre Iedutùn. Egli proclamava la lode del Signore al suono della cetra, lo ringraziava e lo celebrava.
{25:4} Figli di Eman: Bukkia, Mattania, Uzzièl, Sebuèl, Ierimòt, Ananìa, Anàni, Eliata, Ghiddalti, Romàmti-Ezer, Iosbekasa, Malloti, Otir, Macaziòt.
{25:5} Erano tutti figli di Eman, un profeta al servizio del re. Dio gli aveva promesso di aumentare il suo prestigio e, perciò, gli aveva dato quattordici figli e, in più, tre figlie.
{25:6} Tutti questi, sotto la direzione dei loro padri Asaf, Iedutùn ed Eman, erano alle dipendenze del re. Nella casa del Signore accompagnavano il culto, cantando al suono dei cembali, arpe e cetre.
{25:7} Insieme a questi vi erano altri loro parenti, tutti abili musicisti ben preparati per cantare le lodi del Signore: in tutto erano duecentottantotto persone.
{25:8} Essi stabilirono i turni di servizio per sorteggio, senza far differenze tra giovani e anziani, tra esperti e principianti.
{25:9} Furono divisi in
{25:10} ventiquattro gruppi. Ogni
{25:11} gruppo corrispondeva a
{25:12} una famiglia ed
{25:13} era composto di
{25:14} 12 persone. Questo
{25:15} è l’elenco dei
{25:16} capigruppo, nell’ordine fissato
{25:17} dal sorteggio: 1.
{25:18} Giuseppe, figlio di
{25:19} Asaf 2. Godolia
{25:20} 3. Zaccur 4.
{25:21} Isrì 5. Natania
{25:22} 6. Bukkia 7.
{25:23} Iesarela 8. Isaia
{25:24} 9. Mattania 10.
{25:25} Simei 11. Azarèl
{25:26} 12. Casabia 13.
{25:27} Subaèl 14. Mattitia
{25:28} 15. Ieremòt 16.
{25:29} Ananìa 17. Iosbekasa
{25:30} 18. Anàni 19.
{25:31} Malloti 20. Eliata 21. Otir 22. Ghiddalti 23. Macaziòt 24. Romàmti-Ezer
{i26:1} Lista dei leviti portinai
{26:1} Si formano anche i gruppi dei portinai. Gruppo dei discendenti di Core: Meselemia, figlio di Cori della famiglia di Eliasàf.
{26:2} Figli di Meselemia: primogenito Zaccaria, secondo Iediaèl, terzo Zebadia, quarto Iatnièl,
{26:3} quinto Elam, sesto Giovanni, settimo Elioenài.
{26:4} Figli di Obed-Edom: primogenito Semaià, secondo Iozabàd, terzo Iòach, quarto Sacar, quinto Netanèl,
{26:5} sesto Ammièl, settimo Ìssacar, ottavo Peulletai. Obed-Edom ebbe otto figli perché Dio lo benedisse.
{26:6} A suo figlio Semaià nacquero dei figli che furono guerrieri ed ebbero grande potere nella loro parentela.
{26:7} Essi sono: Otnì, Raffaele, Obed, Elzabàd e i loro due fratelli più valorosi Eliu e Semachia.
{26:8} Questi figli di Obed-Edom, insieme con i loro figli e parenti, in tutto sessantadue persone, erano uomini di valore molto impegnati nel loro servizio.
{26:9} I figli e i parenti di Meselemia erano in tutto diciotto uomini molto validi.
{26:10} Gruppo dei discendenti di Merarì: figli di Cosa: primo Simrì, che il padre aveva costituito capo anche se non era il primogenito,
{26:11} secondo Chelkia, terzo Tebalia, quarto Zaccaria. I figli e i parenti di Cosa erano in tutto tredici.
{26:12} Tutti questi costituivano i gruppi dei portinai: erano addetti, con i loro capigruppo, al servizio del tempio come gli altri leviti.
{26:13} Stabilirono per sorteggio, famiglia per famiglia, a quale porta dovevano far servizio sia i giovani sia gli adulti.
{26:14} La porta orientale toccò in sorte a Selemia, quella settentrionale a suo figlio Zaccaria, un uomo saggio nel dare consigli.
{26:15} La porta meridionale toccò a Obed-Edom, ai suoi figli toccò la custodia dei magazzini.
{26:16} Suppìm e Cosa ebbero l’incarico di custodire il lato occidentale dove c’era la porta chiamata Sallèchet che dava sulla strada più alta. I turni di guardia erano organizzati così:
{26:17} ogni giorno sei leviti erano di guardia sul lato orientale, quattro su quello settentrionale e quattro su quello meridionale; vi erano poi le due guardie per ognuno dei due magazzini.
{26:18} Sul lato occidentale quattro uomini erano di guardia alla strada e due alla piazza.
{26:19} Questi erano i gruppi di portinai composti dai discendenti di Core e di Merarì.
{i26:20} Leviti con incarichi speciali
{26:20} Altri leviti, loro fratelli, custodivano il tesoro del tempio e gli oggetti preziosi offerti a Dio.
{26:21} I loro capifamiglia erano discendenti di Iechieli, figlio di Ladan, figlio di Gherson.
{26:22} I figli di Iechieli, cioè Zetam e Gioele suo fratello, furono i custodi del tesoro del tempio.
{26:23} I discendenti di Amram, Isar, Ebron e Uzzièl avevano pure incarichi;
{26:24} Subaèl, discendente di Ghersom figlio di Mosè, era il sovrintendente al tesoro.
{26:25} Suo parente era Selomìt, che discendeva da Zicrì, Ioram, Isaia, Recabia ed Elièzer.
{26:26} Selomìt con i suoi parenti custodiva tutti gli oggetti preziosi che erano stati offerti a Dio dal re Davide, dai capifamiglia, dai comandanti delle unità di cento e di mille soldati e dagli ufficiali dell’esercito.
{26:27} Erano offerte provenienti dal bottino di guerra destinate al mantenimento del tempio.
{26:28} Selomìt e i suoi parenti avevano in custodia anche i doni consacrati dal profeta Samuele, da Saul figlio di Kis, da Abner figlio di Ner e da Ioab figlio di Seruià.
{26:29} Chenania e i suoi figli, discendenti di Isar, erano addetti a compiti amministrativi in Israele come scribi e giudici.
{26:30} Fra i discendenti di Ebron, Casabia e i suoi parenti, in tutto millesettecento uomini molto validi, controllavano l’amministrazione civile e religiosa del territorio d’Israele a occidente del Giordano.
{26:31} Altri discendenti di Ebron avevano come capo, secondo le loro genealogie, Ieria. Nel quarantesimo anno del regno di Davide furono fatte ricerche su di loro e si trovarono persone molto valide abitanti a Iazer, nel territorio di Gàlaad.
{26:32} Il re Davide affidò a duemilassettecento di loro, capifamiglia molto capaci, l’amministrazione civile e religiosa nel territorio a est del Giordano, abitato dalle tribù di Ruben, di Gad e dalla metà orientale della tribù di Manasse.
{i27:1} Organizzazione militare
{27:1} Gli Israeliti prestavano servizio al re. Questa è la lista dei capi delle famiglie, dei capi delle unità di mille e di cento uomini e degli ufficiali responsabili dei turni per il servizio degli Israeliti. Essi erano suddivisi in gruppi di ventiquattromila uomini che prestavano servizio, uno ogni mese, per tutti i mesi dell’anno.
{27:2} Primo mese: primo gruppo di ventiquattromila uomini. Comandante: Iasobàm figlio di Zabdièl
{27:3} dei discendenti di Peres, capo degli ufficiali dell’esercito per il primo mese.
{27:4} Secondo mese: secondo gruppo di ventiquattromila uomini. Comandante: Dodài del villaggio di Acòach, aiutato dal comandante Miklòt.
{27:5} Terzo mese: terzo gruppo di ventiquattromila uomini. Comandante: Benaia figlio del sommo sacerdote Ioiadà.
{27:6} Benaia era anche uno dei Trenta guerrieri e, quando egli divenne capo di Trenta guerrieri, il comando del terzo gruppo passò a suo figlio Ammizabàd.
{27:7} Quarto mese: quarto gruppo di ventiquattromila uomini. Comandante: Asaèl fratello di Ioab, poi il comando passò a suo figlio Zebadia.
{27:8} Quinto mese: quinto gruppo di ventiquattromila uomini. Comandante: Samut discendente di Zerach.
{27:9} Sesto mese: sesto gruppo di ventiquattromila uomini. Comandante: Ira figlio di Ikkes del villaggio di Tekoa.
{27:10} Settimo mese: settimo gruppo di ventiquattromila uomini. Comandante: Cheles dei discendenti di Èfraim del villaggio di Pelon.
{27:11} Ottavo mese: ottavo gruppo di ventiquattromila uomini. Comandante: Sibbecài dei discendenti di Zerach del villaggio di Cusa.
{27:12} Nono mese: nono gruppo di ventiquattromila uomini. Comandante: Abièzer dei discendenti di Beniamino.
{27:13} Decimo mese: decimo gruppo di ventiquattromila uomini. Comandante: Marài dei discendenti di Zerach del villaggio di Netofà.
{27:14} Undicesimo mese: undicesimo gruppo di ventiquattromila uomini. Comandante: Benaia dei discendenti di Èfraim del villaggio di Piratòn.
{27:15} Dodicesimo mese: dodicesimo gruppo di ventiquattromila uomini. Comandante: Cheldài dei discendenti di Otnièl del villaggio di Netofà.
{i27:16} Organizzazione civile delle tribù
{27:16} Lista dei capi delle tribù d’Israele: tribù di Ruben: Elièzer figlio di Zicrì; tribù di Simeone: Sefatia figlio di Maacà;
{27:17} tribù di Levi: Casabia figlio di Kemuèl; per i discendenti di Aronne: Sadoc;
{27:18} tribù di Giuda: Eliu, parente di Davide; tribù di Ìssacar: Omri figlio di Michele;
{27:19} tribù di Zàbulon: Ismaia figlio di Abdia; tribù di Nèftali: Ierimòt figlio di Azrièl;
{27:20} tribù di Èfraim: Osea figlio di Azazia; tribù di Manasse, metà occidentale: Gioele figlio di Pedaià;
{27:21} tribù di Manasse, metà residente in Gàlaad: Iddo figlio di Zaccaria; tribù di Beniamino: Iaasièl figlio di Abner;
{27:22} tribù di Dan: Azarèl figlio di Ierocàm. Questi furono i capi delle tribù d’Israele.
{27:23} Il re Davide aveva deciso di escludere dal censimento i giovani fino ai vent’anni. Infatti il Signore aveva promesso di far diventare gli Israeliti numerosi come le stelle del cielo.
{27:24} In realtà Ioab figlio di Seruià aveva cominciato il censimento. Ma un castigo aveva colpito per questo gli Israeliti e Ioab non lo portò a termine, perciò il risultato non si trova nelle Cronache Ufficiali del regno di Davide.
{i27:25} Lista degli amministratori dei beni del re
{27:25} Tesoro del re: Azmàvet figlio di Adièl. Proprietà del re nelle campagne, nelle città e villaggi e nelle fortezze: Giònata figlio di Ozia.
{27:26} Contadini per i lavori agricoli: Ezrì figlio di Chelub.
{27:27} Vigneti: Simei del villaggio di Rama. Depositi di vino annessi ai vigneti: Zabdì del villaggio di Sefam.
{27:28} Piantagioni di ulivi e sicomori della regione della Sefela: Baal-Canan del villaggio di Gheder. Riserve di olio: Ioas.
{27:29} Mandrie del pascoli di Saròn: Sitrì della regione di Saròn. Mandrie delle altre vallate: Safat figlio di Adlài.
{27:30} Cammelli: Obil della tribù degli Ismaeliti. Asine: Iecdia del villaggio di Meronòt.
{27:31} Greggi di pecore: Iaziz della tribù degli Agareni. Tutti questi erano i responsabili delle proprietà del re Davide.
{i27:32} Consiglieri del re
{27:32} Giònata, zio di Davide, era suo consigliere. Era un uomo molto intelligente e istruito. Iechièl figlio di Acmonì si occupava dell’educazione dei figli del re.
{27:33} Altro consigliere del re era Achitòfel. Cusài l’Archita era consigliere particolare del re.
{27:34} Morto Achitòfel presero il suo posto Ebiatàr e Ioiadà figlio di Benaia. Il comandante delle truppe del re era Ioab.
{i28:1} Davide presenta Salomone al popolo
{28:1} Davide convocò a Gerusalemme una grande assemblea di tutti i capi del popolo d’Israele. Chiamò a parteciparvi i capi delle tribù, i capi di tutti i gruppi addetti al servizio del re, i comandanti delle unità di mille e di cento soldati, i responsabili dei beni e del bestiame che appartenevano al re e ai suoi figli, i consiglieri e tutte le altre personalità militari e civili più importanti.
{28:2} Il re Davide si alzò in piedi e pronunziò questo discorso: «Miei fratelli e mio popolo, ascoltatemi! Ho sempre avuto ferma intenzione di costruire un santuario definitivo per l’ arca dell’alleanza che è come lo sgabello dei piedi del nostro Dio. Ero pronto per la costruzione.
{28:3} Ma Dio mi disse: “Tu sei un guerriero: hai versato sangue in battaglia, perciò non costruirai il mio tempio”.
{28:4} «Ascoltate dunque: il Signore, Dio d’Israele, ha scelto me fra tutti i miei fratelli per farmi diventare re d’Israele. La sua decisione vale per sempre. Infatti, quando ha voluto trovare un principe, tra tutte le tribù ha scelto quella di Giuda, tra tutte le famiglie ha indicato la mia, tra tutti i miei fratelli ha voluto me e mi ha fatto re di tutto Israele.
{28:5} Ora, dopo avermi dato molti figli, il Signore ha scelto, fra tutti, mio figlio Salomone che siede sul trono del Signore, che regna su Israele.
{28:6} «Il Signore mi ha detto: “Tuo figlio Salomone mi costruirà il tempio e i cortili sacri, perché io l’ho scelto: sarà un figlio per me e io gli sarò padre.
{28:7} Se egli sarà deciso, come adesso, nel rispettare i miei comandamenti e le mie leggi, io gli assicuro il regno per sempre”.
{28:8} «Perciò, in questa assemblea di tutto Israele, radunata dal Signore nostro Dio che ora ci ascolta, impegnatevi a conoscere e a osservare tutte le leggi del Signore vostro Dio. Così potrete conservare il possesso di questo splendido paese e lasciarlo in eredità ai vostri discendenti dopo di voi, per sempre».
{28:9} Poi Davide si rivolse a Salomone: «E tu, Salomone figlio mio, impara a conoscere il Dio di tuo padre. Servilo con animo retto e con volontà sincera. Il Signore legge nel cuore e conosce pensieri e propositi. Se tu lo cercherai egli si farà trovare, se lo abbandonerai egli si allontanerà del tutto da te.
{28:10} Renditi conto che il Signore ha scelto te per costruirgli il suo santo tempio. Mettiti all’opera con decisione!».
{i28:11} Davide consegna a Salomone il progetto del tempio
{28:11} Davide consegnò a suo figlio Salomone i piani per la costruzione del tempio, del luogo dell’arca e dell’atrio con i locali annessi: la camera del tesoro, le stanze interne e quelle del piano superiore.
{28:12} Gli consegnò anche i progetti che aveva elaborato per i cortili del tempio e le stanze laterali, per il tesoro e per gli oggetti sacri.
{28:13} Gli diede gli elenchi dei gruppi dei sacerdoti e dei leviti, di tutti gli incarichi per il servizio del tempio e di tutti gli oggetti per il culto.
{28:14} Per ogni oggetto d’oro e d’argento stabilì il peso del metallo secondo l’uso a cui doveva servire.
{28:15} Stabilì il peso dell’oro, candelabro per candelabro, lampada per lampada; lo stesso fece per i candelabri e le lampade d’argento.
{28:16} Fissò il peso dell’oro per costruire le tavole per l’offerta dei pani e il peso dell’argento per le tavole d’argento.
{28:17} Fissò il peso di oro puro per i forchettoni, i vassoi, e le brocche; lo stesso fece per ogni piatto sia d’oro sia d’argento.
{28:18} Fissò la quantità di oro puro per l’ altare su cui si brucia l’incenso. Diede a Salomone il modello del carro dei cherubini d’oro che coprivano con le loro ali aperte l’ arca dell’alleanza del Signore.
{28:19} «Tutto questo — disse Davide — si trova in un documento scritto sulla base delle indicazioni date a me dal Signore. Esse spiegano tutti i particolari del progetto».
{28:20} Quindi Davide concluse: «Salomone, figlio mio, sii forte e deciso, mettiti al lavoro senza timore e non fermarti, perché il Signore, il mio Dio, è ora con te. Egli non ti lascerà solo e non ti abbandonerà fino a quando avrai terminato ogni lavoro per il tempio.
{28:21} I sacerdoti e i leviti sono già suddivisi in gruppi per il servizio del tempio. Ci sono a tua disposizione persone esperte e di buona volontà per ogni tipo di lavoro. Ci sono i responsabili e c’è tutto il popolo, pronto ai tuoi ordini».
{i29:1} Doni per la costruzione del tempio
{29:1} Il re Davide si rivolse a tutta l’ assemblea e disse: «Mio figlio Salomone, il solo che Dio ha scelto, è molto giovane. Il suo compito è molto impegnativo perché la casa da costruire non è destinata a un uomo, ma al Signore Dio.
{29:2} Perciò io ho fatto ogni sforzo per preparare il necessario per la casa del mio Dio: ho accumulato tutto l’oro, l’argento, il bronzo, il ferro e il legname da impiegare nella costruzione; ho preparato l’onice e altre pietre ornamentali, pietre nere e di vari colori, pietre preziose di ogni tipo e lastre di alabastro in quantità.
{29:3} In aggiunta a tutto questo, io dono per il tempio anche l’oro e l’argento del mio patrimonio personale, perché io amo questo tempio.
{29:4} Sono più di cento tonnellate d’oro purissimo e duecentoquaranta di finissimo argento: serviranno per rivestire le pareti del tempio
{29:5} e per gli oggetti che gli artigiani fabbricheranno. E ora, chi altro vuol fare offerte al Signore?».
{29:6} Allora i capi delle famiglie e delle tribù d’Israele, i capi delle unità di cento e di mille soldati e i responsabili dell’amministrazione del re s’impegnarono a fare offerte.
{29:7} Donarono per il servizio del tempio centosettanta tonnellate d’oro, diecimila monete, più di trecento tonnellate d’argento, circa seicento tonnellate di bronzo e tremilacinquecento di ferro.
{29:8} Quelli che avevano pietre preziose le donarono al tesoro, affidandole a Iechièl, un discendente di Gherson.
{29:9} Tutti avevano fatto i loro doni con piena spontaneità e tutto il popolo si rallegrò di tanta generosità. Soprattutto il re Davide fu pieno di gioia
{29:10} e lodò il Signore alla presenza di tutta l’assemblea. Egli disse: «Benedetto sei tu, Signore Dio d’Israele e nostro padre, da sempre e per sempre.
{i29:11} Preghiera di Davide
{29:11} Tu, o Signore, sei grande e potente, tu solo hai bellezza, maestà e splendore. In cielo e sulla terra tutto ti appartiene, tu sei re e sovrano di ogni cosa.
{29:12} La gloria e il potere vengono da te, tu domini su tutte le cose. Tu hai forza e potenza e puoi dare a tutti gloria e potere.
{29:13} Tu sei il nostro Dio, noi ti ringraziamo e celebriamo la tua grandezza.
{29:14} «Noi oggi ti abbiamo offerto questi doni, ma tutto proviene da te. Né io né il mio popolo avremmo avuto la possibilità di offrirti questi doni: ti abbiamo soltanto offerto quel che ci hai donato.
{29:15} Davanti a te noi siamo come uno straniero senza diritti, come i nostri antenati quando erano pellegrini. La nostra vita sulla terra è come un’ombra, destinata a scomparire.
{29:16} Noi abbiamo accumulato tutte queste ricchezze per costruire il tuo tempio e onorare la tua santità, ma tutto questo viene da te e a te appartiene, Signore Dio.
{29:17} «Io so, o mio Dio, che tu giudichi le nostre intenzioni e ami la sincerità. Quanto a me, so di averti fatto le mie offerte con cuore sincero e ora vedo tutta la gente che si trova qui anch’essa pronta a farti offerte con gioia.
{29:18} O Signore, Dio di Abramo di Isacco e d’Israele nostri padri, mantieni sempre viva nel cuore del tuo popolo questa buona disposizione, fa’ che sia sempre unito a te.
{29:19} «Dona a mio figlio Salomone la ferma volontà di seguire sempre i tuoi comandamenti, i tuoi insegnamenti e le tue leggi e di metterle in pratica. E fa’ che egli riesca a portare a termine la costruzione che ho preparato».
{29:20} Poi Davide ordinò a tutta l’ assemblea: «Ora benedite il Signore vostro Dio!». Tutti allora benedissero il Signore Dio dei loro padri, si inginocchiarono e si inchinarono a terra per onorare Dio e il re.
{i29:21} Morte di Davide. Inizio del regno di Salomone
{29:21} Il giorno dopo offrirono al Signore sacrifici completi e altri sacrifici: mille tori, mille arieti, mille agnelli, insieme con le offerte di vino. In più sacrificarono molti altri animali perché fossero sufficienti per tutti gli Israeliti.
{29:22} In quel giorno, tutti celebrarono con grande gioia il banchetto sacro alla presenza del Signore. Proclamarono di nuovo re il figlio di Davide, Salomone, e lo consacrarono al Signore come capo d’Israele. Consacrarono anche il sacerdote Sadoc.
{29:23} Salomone prese il posto di Davide suo padre sul trono del Signore. Ebbe successo e tutti gli Israeliti furono a lui sottomessi.
{29:24} Tutti i capi, i soldati e anche gli altri figli di Davide riconobbero l’autorità di Salomone.
{29:25} Il Signore accrebbe il prestigio di Salomone agli occhi di tutto Israele e rese il suo regno più splendido di quello di tutti i re precedenti.
{i29:26} Bilancio del regno di Davide
{29:26} Davide figlio di Iesse aveva regnato su tutto Israele
{29:27} per quarant’anni: i primi sette nella città di Ebron e trentatré a Gerusalemme.
{29:28} Morì dopo una lunga e serena vecchiaia, pieno di fama e di ricchezza. Salomone suo figlio regnò dopo di lui.
{29:29} La storia completa del regno di Davide si trova scritta nelle ‘Memorie di Samuele il Veggente’, nelle ‘Memorie di Natan il Profeta’ e nelle ‘Memorie di Gad il Veggente’.
{29:30} In quegli scritti si trova il resoconto di tutto il regno di Davide, delle sue imprese, dei fatti della sua vita, degli avvenimenti riguardanti il popolo d’Israele e tutti gli altri regni.
