{i1:1} Gli Israeliti nel deserto del Sinai Primo censimento del popolo d’Israele
{1:1} L’anno dopo che gli Israeliti avevano lasciato l’Egitto, il primo giorno del secondo mese il Signore parlò a Mosè nella tenda dell’incontro, nella regione desertica del Sinai. Gli disse:
{1:2} «Tu e Aronne farete il censimento della comunità d’Israele. Compilate un elenco con i nomi di tutti i maschi secondo il proprio gruppo e la propria famiglia. Conterete tutti gli uomini, uno per uno.
{1:3} Registrerete i maschi, dall’età di vent’anni in su, in grado di combattere nell’esercito d’Israele. Preparerete l’elenco dei soldati, disposti in ordine, secondo le loro truppe.
{1:4} Vi aiuterà un uomo per ogni tribù: un capofamiglia.
{1:5} Ecco la lista dei loro nomi: tribù di Ruben: Elisùr, figlio di Sedeùr;
{1:6} tribù di Simeone: Selumièl, figlio di Surisaddài;
{1:7} tribù di Giuda: Nacson, figlio di Amminadàb;
{1:8} tribù di Ìssacar: Netanèl, figlio di Suar;
{1:9} tribù di Zàbulon: Eliàb, figlio di Chelon;
{1:10} tribù di Èfraim, figlio di Giuseppe: Elisamà, figlio di Ammiùd; tribù di Manasse, figlio di Giuseppe: Gamlièl, figlio di Pedasùr;
{1:11} tribù di Beniamino: Abidàn, figlio di Ghideonì;
{1:12} tribù di Dan: Achièzer, figlio di Ammisaddài;
{1:13} tribù di Aser: Paghièl, figlio di Ocran;
{1:14} tribù di Gad: Eliasàf, figlio di Deuèl;
{1:15} tribù di Nèftali: Achirà, figlio di Enan».
{1:16} Questi capifamiglia, delegati della comunità, erano anche comandanti delle migliaia dell’esercito d’Israele.
{1:17} Mosè e Aronne presero come aiutanti quegli uomini, designati personalmente a tale scopo,
{1:18} e il primo giorno del secondo mese radunarono tutta la comunità. Compilarono l’elenco dei nomi di tutti gli Israeliti, dall’età di vent’anni in su, uno per uno, divisi secondo il loro gruppo e la loro famiglia.
{1:19} Mosè effettuò questo censimento nella regione desertica del Sinai, come il Signore gli aveva ordinato.
{1:20} Per ogni tribù d’Israele il
{1:21} censimento si fece in ordine
{1:22} di gruppo e di famiglia.
{1:23} Fu compilato l’elenco con il
{1:24} nome di tutti i maschi,
{1:25} dall’età di vent’anni in su,
{1:26} in grado di combattere. Si
{1:27} cominciò con la tribù di
{1:28} Ruben, il figlio primogenito di
{1:29} Giacobbe detto anche Israele, e
{1:30} si ebbero i dati seguenti:
{1:31} tribù di Ruben 46. 500
{1:32} tribù di Simeone 59. 300
{1:33} tribù di Gad 45. 650
{1:34} tribù di Giuda 74. 600
{1:35} tribù di Ìssacar 54. 400
{1:36} tribù di Zàbulon 57. 400
{1:37} tribù di Èfraim, figlio di
{1:38} Giuseppe, 40. 500 tribù di
{1:39} Manasse, figlio di Giuseppe, 32.
{1:40} 200 tribù di Beniamino 35.
{1:41} 400 tribù di Dan 62.
{1:42} 700 tribù di Aser 41.
{1:43} 500 tribù di Nèftali 53. 400
{1:44} Questi sono i risultati del censimento fatto da Mosè, da Aronne e dai dodici capifamiglia scelti come rappresentanti di ciascuna tribù.
{1:45} Il totale degli Israeliti registrati nel censimento, a partire dall’età di vent’anni in su, in grado di combattere,
{1:46} era dunque di 603. 550 uomini.
{i1:47} Il servizio principale dei leviti
{1:47} Quelli della tribù di Levi non furono registrati insieme con gli altri Israeliti.
{1:48} Difatti il Signore aveva ordinato a Mosè:
{1:49} «Quando farai il censimento, non conterai i leviti insieme con gli altri Israeliti.
{1:50} Affiderai loro la responsabilità dell’ Abitazione, dove sono custoditi i miei insegnamenti, di tutti i suoi accessori e di tutto quel che vi si trova dentro. Essi trasporteranno la tenda e i suoi accessori; presteranno servizio al suo interno e si accamperanno attorno ad essa.
{1:51} Quando vi sposterete, la smonteranno e la rimonteranno quando vi accamperete di nuovo. Se qualcun altro si avvicinerà all’Abitazione, dovrà essere messo a morte.
{1:52} Gli Israeliti si accamperanno ciascuno nel campo destinato al proprio reparto, accanto al proprio stendardo.
{1:53} Soltanto i leviti si accamperanno intorno all’Abitazione dove sono custoditi i miei insegnamenti, e vi svolgeranno il servizio. Così gli Israeliti non rischieranno di provocare la mia ira contro di loro».
{1:54} Gli Israeliti fecero esattamente come il Signore aveva ordinato a Mosè.
{i2:1} Disposizione delle tribù nell’accampamento
{2:1} Il Signore disse a Mosè e ad Aronne:
{2:2} «Ogni Israelita deve accamparsi vicino allo stendardo del suo reparto, accanto alla bandiera della propria tribù. L’accampamento sarà disposto attorno alla tenda dell’incontro, ma a una certa distanza.
{2:3} «A est si accamperà il reparto raggruppato attorno allo stendardo
{2:4} della tribù di Giuda. Gli uomini, in grado di combattere,
{2:5} registrati nel censimento, saranno comandati da un capo della propria
{2:6} tribù, ossia: per Giuda: Nacson, figlio di Amminadàb, con 74.
{2:7} 600 uomini; per Ìssacar: Netanèl, figlio di Suar, con 54.
{2:8} 400 uomini; per Zàbulon: Eliàb, figlio di Chelon, con 57. 400 uomini.
{2:9} Il reparto di Giuda sarà quindi formato in totale da 186. 400 uomini. Saranno i primi a lasciare l’accampamento.
{2:10} «A sud si accamperà il reparto raggruppato attorno allo stendardo
{2:11} della tribù di Ruben. Gli uomini, in grado di combattere,
{2:12} registrati nel censimento, saranno comandati da un capo della propria
{2:13} tribù, ossia: per Ruben: Elisùr, figlio di Sedeùr, con 46.
{2:14} 500 uomini; per Simeone: Selumièl, figlio di Surisaddài, con 59.
{2:15} 300 uomini; per Gad: Eliasàf, figlio di Deuèl, con 45. 650 uomini.
{2:16} Il reparto di Ruben sarà quindi formato in totale da 151. 450 uomini. Essi partiranno per secondi.
{2:17} «Poi partiranno i leviti i con la tenda dell’incontro. Il loro accampamento si troverà tra i primi due reparti e gli altri due. Partiranno nello stesso ordine secondo il quale si accampano, ognuno al proprio posto, dietro lo stendardo del suo gruppo.
{2:18} «A ovest si accamperà il reparto raggruppato attorno allo stendardo
{2:19} della tribù di Èfraim. Gli uomini, in grado di combattere,
{2:20} registrati nel censimento, saranno comandati da un capo della propria
{2:21} tribù, ossia: per Èfraim: Elisamà, figlio di Ammiùd, con 40.
{2:22} 500 uomini; per Manasse: Gamlièl, figlio di Pedasùr, con 32.
{2:23} 200 uomini; per Beniamino: Abidàn, figlio di Ghideonì, con 35. 400 uomini.
{2:24} Il reparto di Èfraim sarà quindi formato in totale da 108. 100 uomini. Questo reparto sarà il terzo a partire.
{2:25} «A nord si accamperà il reparto raggruppato attorno allo stendardo
{2:26} della tribù di Dan. Gli uomini, in grado di combattere,
{2:27} registrati nel censimento, saranno comandati da un capo della propria
{2:28} tribù, ossia: per Dan: Achièzer, figlio di Ammisaddài, con 62.
{2:29} 700 uomini; per Aser: Paghièl, figlio di Ocran, con 41.
{2:30} 500 uomini; per Nèftali: Achirà, figlio di Enan, con 53. 400 uomini.
{2:31} Il reparto di Dan sarà quindi formato in totale da 157. 600 uomini. Essi partiranno per ultimi, dietro ai propri stendardi».
{2:32} Il totale degli Israeliti registrati nel censimento per tribù e per reparti era dunque di 603. 550 uomini.
{2:33} I leviti non furono registrati con gli altri Israeliti, secondo l’ordine del Signore a Mosè.
{2:34} Gli Israeliti fecero esattamente come il Signore aveva ordinato a Mosè: si accampavano attorno ai propri stendardi e si mettevano in marcia nell’ordine indicato, per gruppi e per tribù.
{i3:1} I leviti
{3:1} Ecco la lista dei componenti della famiglia di Aronne e di Mosè all’epoca in cui il Signore parlò a Mosè sul monte Sinai:
{3:2} Aronne aveva quattro figli: il primogenito si chiamava Nadab; gli altri, Abiu, Eleàzaro e Itamàr.
{3:3} Essi erano stati consacrati sacerdoti con il rito dell’unzione ed esercitavano il sacerdozio.
{3:4} Ma Nadab e Abiu erano morti mentre, nel deserto, presentavano al Signore un’offerta di profumo non conforme al suo volere. Essi non avevano figli, perciò erano rimasti soltanto Eleàzaro e Itamàr a esercitare la funzione di sacerdoti insieme con il loro padre Aronne.
{3:5} Il Signore disse a Mosè:
{3:6} «Fa’ venire i discendenti di Levi e mettili a disposizione del sacerdote Aronne, per essere al suo servizio.
{3:7} Eserciteranno il suo ministero davanti alla tenda dell’incontro a disposizione di Aronne e di tutta la comunità d’Israele; faranno servizio per l’ Abitazione sacra.
{3:8} Si occuperanno degli accessori della tenda e svolgeranno, al servizio degli Israeliti, i compiti relativi all’Abitazione.
{3:9} Metterai i leviti a disposizione di Aronne e dei suoi figli; essi saranno assegnati al loro servizio in nome degli altri Israeliti.
{3:10} Soltanto ad Aronne e ai suoi figli riserverai l’esercizio delle funzioni sacerdotali. Se qualcun altro compirà le loro funzioni, dovrà essere messo a morte».
{3:11} Il Signore disse ancora a Mosè:
{3:12} «Ho scelto i leviti fra tutti gli altri Israeliti. Essi sono al mio servizio, al posto di tutti i primogeniti del popolo d’Israele.
{3:13} Dal giorno in cui ho fatto morire tutti i primogeniti degli Egiziani, ho riservato per me tutti i figli primogeniti d’Israele e anche i primi parti degli animali. Essi mi appartengono: io sono il Signore».
{i3:14} Primo censimento della tribù di Levi
{3:14} Nel deserto del Sinai il Signore disse a Mosè:
{3:15} «Fa’ il censimento della tribù di Levi per gruppi e per famiglie; registra tutti i maschi, da un mese di vita in su».
{3:16} Mosè eseguì l’ordine dato dal Signore.
{3:17} I figli di Levi si chiamavano Gherson, Keat e Merarì.
{3:18} Libnì e Simei, i figli di Gherson, furono i capostipiti dei gruppi che portano il loro nome.
{3:19} Così pure Amram, Isar, Ebron e Uzzièl, i figli di Keat, furono capostipiti dei propri gruppi.
{3:20} Anche Maclì e Musì, i figli di Merarì, furono capostipiti dei propri gruppi. Tutti questi uomini hanno dato origine ai gruppi della tribù di Levi.
{3:21} Gherson fu il capostipite dei Ghersoniti, che erano suddivisi in due gruppi: i Libniti e i Simeiti.
{3:22} Al loro censimento i maschi, da un mese di vita in su, erano settemilacinquecento.
{3:23} I gruppi dei Ghersoniti si accampavano dietro all’ Abitazione, a ovest.
{3:24} Avevano come capo Eliasàf, figlio di Laèl.
{3:25} I Ghersoniti si occupavano delle parti seguenti della tenda dell’incontro: della tenda interna, di quella esterna e di quella per la copertura, dei tendaggi della porta d’ingresso,
{3:26} dei tendaggi del cortile, del tendaggio per la porta del cortile che circondava l’Abitazione e dell’ altare, inoltre delle corde della tenda. Questi erano i loro incarichi.
{3:27} Keat fu il capostipite dei Keatiti, che erano suddivisi in quattro gruppi: gli Amramiti, gli Isariti, gli Ebroniti e gli Uzzieliti.
{3:28} Al loro censimento i maschi, da un mese di vita in su, erano ottomilaseicento. Essi erano incaricati del servizio del santuario.
{3:29} I gruppi dei Keatiti si accampavano a fianco dell’Abitazione, a sud.
{3:30} Avevano come capo Elisafàn, figlio di Uzzièl.
{3:31} I Keatiti si occupavano dell’arca, della tavola per i pani, del candelabro, degli altari, degli oggetti che vi venivano utilizzati, e del tendaggio che divideva in due parti la tenda e dei relativi lavori.
{3:32} Il capo supremo responsabile dei leviti era Eleàzaro, figlio del sacerdote Aronne: egli sorvegliava tutti gli addetti al servizio del santuario.
{3:33} Merarì fu il capostipite dei Merariti, che erano suddivisi in due gruppi: i Macliti e i Musiti.
{3:34} Al loro censimento i maschi, da un mese di vita in su, erano seimiladuecento.
{3:35} Avevano come capo Surièl, figlio di Abicàil. Si accampavano a fianco dell’Abitazione, a nord.
{3:36} I Merariti si occupavano delle assi dell’Abitazione, delle sue traverse, delle colonne, delle basi, di tutti gli altri accessori e dei relativi lavori.
{3:37} Si occupavano anche delle colonne e delle basi che delimitavano il cortile, e inoltre dei picchetti e delle corde.
{3:38} Mosè, Aronne e i suoi figli si accampavano di fronte all’ingresso della tenda dell’incontro, a est. Erano incaricati del servizio del santuario, in nome degli Israeliti. Se qualcun altro avesse voluto compiere le loro funzioni, sarebbe stato messo a morte.
{3:39} Il totale dei leviti maschi, da un mese di vita in su, registrati nel censimento era dunque ventiduemila. Il censimento fu fatto gruppo per gruppo, da Mosè e da Aronne, per ordine del Signore.
{i3:40} Riscatto dei primogeniti
{3:40} Il Signore disse a Mosè: «Fa’ il censimento di tutti i figli primogeniti degli Israeliti da un mese di vita in su. Compila un elenco con tutti i loro nomi.
{3:41} Poi, conterai a parte i leviti. Essi apparterranno a me, il Signore, al posto di tutti i primogeniti del popolo d’Israele. Assegnerai a me il bestiame dei leviti, al posto dei primi parti del bestiame degli Israeliti».
{3:42} Secondo l’ordine dato dal Signore, Mosè fece il censimento di tutti i figli primogeniti del popolo d’Israele,
{3:43} da un mese di vita in su. Il loro totale, dalle liste dei nomi, fu di ventiduemiladuecentosettantatré.
{3:44} Il Signore disse a Mosè:
{3:45} «Conta a parte i leviti: essi apparterranno a me, al posto dei figli primogeniti del popolo d’Israele. Riserva a me anche il bestiame dei leviti, al posto dei primi parti del bestiame degli Israeliti. Io sono il Signore.
{3:46} Però resteranno ancora da riscattare duecentosettantatré primogeniti degli Israeliti in soprappiù rispetto al totale dei leviti.
{3:47} Per ciascuno di loro fisserai la tariffa di cinque pezzi d’argento, conformi alla moneta ufficiale del santuario, la cui unità di base è di dieci grammi.
{3:48} Consegnerai il denaro ricavato ad Aronne e ai suoi figli; così saranno riscattati i primogeniti in soprappiù».
{3:49} Mosè raccolse il denaro destinato al riscatto di quei primogeniti che non potevano essere leviti.
{3:50} Dai primogeniti del popolo d’Israele raccolse in tutto milletrecentosessantacinque pezzi d’argento, conformi alla moneta ufficiale del santuario.
{3:51} Mosè consegnò il denaro del riscatto ad Aronne e ai suoi figli, come il Signore gli aveva ordinato.
{i4:1} Suddivisione degli incarichi dei leviti a) Il gruppo di Keat
{4:1} Il Signore disse a Mosè e ad Aronne:
{4:2} «Compilate l’elenco dei leviti discendenti da Keat, divisi per gruppi e per famiglie.
{4:3} Registrate tutti gli uomini, dai trenta ai cinquant’anni: saranno arruolati per prestare servizio alla tenda dell’incontro.
{4:4} Saranno responsabili degli oggetti più sacri.
{4:5} Quando gli Israeliti dovranno mettersi in marcia, Aronne e i suoi figli verranno a staccare il tendaggio che divide in due parti la tenda. Con esso avvolgeranno l’arca sacra, dove sono custoditi gli insegnamenti del Signore.
{4:6} Poi la copriranno con una coperta di pelli di tasso. Vi stenderanno sopra un drappo di lana viola e metteranno a posto le stanghe che servono per il trasporto dell’arca.
{4:7} Stenderanno un altro drappo di lana viola sulla tavola dove sono offerti i pani e vi poseranno sopra tutte le stoviglie: i piatti, le coppe, le anfore e le tazze per le offerte di vino; ci saranno sempre i pani offerti.
{4:8} Vi stenderanno sopra un drappo di lana scarlatta, copriranno tutto con una coperta di pelli di tasso e metteranno a posto le stanghe che servono a trasportare la tavola.
{4:9} Prenderanno della stoffa viola, per coprire il candelabro con le sue lampade e tutti i suoi accessori: gli smoccolatoi, i portacenere e i vasetti con l’olio per alimentare la fiamma.
{4:10} Metteranno tutto in una coperta di pelli di tasso e lo caricheranno su una portantina.
{4:11} Poi stenderanno sull’ altare d’oro un drappo di stoffa viola, lo copriranno con una coperta di pelli di tasso e vi metteranno le stanghe per il trasporto.
{4:12} Raccoglieranno tutti gli oggetti usati per il servizio nel santuario e li avvolgeranno in una stoffa viola; copriranno tutto con una coperta di pelli di tasso e caricheranno ogni cosa su una portantina.
{4:13} Toglieranno la cenere dall’altare per i sacrifici e vi stenderanno sopra un drappo di stoffa rossa;
{4:14} vi poseranno tutti gli oggetti usati per i sacrifici: i bracieri, le forchette, le pale, i vasi per l’ aspersione. Stenderanno su tutto una coperta di pelli di tasso e vi metteranno le stanghe per il trasporto.
{4:15} «All’ora della partenza i discendenti di Keat verranno a prendere gli oggetti sacri e i loro accessori, ma soltanto dopo che Aronne e i suoi figli avranno finito di avvolgerli. Così i Keatiti non toccheranno direttamente nessun oggetto sacro e quindi non correranno il rischio di morire. I discendenti di Keat saranno incaricati di questo lavoro per la tenda dell’incontro.
{4:16} «Eleàzaro, figlio del sacerdote Aronne, si occuperà dell’olio per le lampade, dell’incenso da bruciare, delle offerte vegetali quotidiane e dell’olio per il rito dell’unzione; inoltre avrà il compito di sorvegliare l’ Abitazione e tutto quel che vi è contenuto: sia il santuario, sia gli accessori».
{4:17} Il Signore disse ancora a Mosè e ad Aronne:
{4:18} «Fate attenzione che fra i leviti non si estinguano i gruppi dei Keatiti.
{4:19} Poiché corrono il rischio di morire al contatto con gli oggetti sacri, farete così: Aronne, tu e i tuoi figli accompagnerete personalmente ciascun Keatita al proprio posto e gli indicherete il lavoro da fare o l’oggetto da trasportare.
{4:20} Così i Keatiti non vedranno nemmeno per un solo istante gli oggetti sacri, altrimenti morirebbero».
{i4:21} b) Il gruppo di Gherson
{4:21} Poi il Signore disse a Mosè:
{4:22} «Compilate anche l’elenco dei discendenti di Gherson, divisi per gruppi e per famiglie.
{4:23} Registrate tutti gli uomini, dai trenta ai cinquant’anni: saranno arruolati per prestare servizio alla tenda dell’incontro.
{4:24} Ecco i lavori dei quali saranno incaricati:
{4:25} trasporteranno i teli dell’Abitazione e la tenda dell’incontro, i drappi per la sua copertura e la coperta di pelli di tasso, i tendaggi della porta d’ingresso,
{4:26} i tendaggi del cortile e il tendaggio per la porta del cortile che circonda l’Abitazione e l’altare, inoltre le corde e tutti gli accessori necessari al loro impianto e gli attrezzi che usano nel loro lavoro.
{4:27} Il gruppo dei discendenti di Gherson svolgerà i compiti assegnati sotto la direzione di Aronne e dei suoi figli, sia per gli oggetti da portare, sia per i lavori da eseguire. Aronne e i suoi figli indicheranno quel che devono fare e gli oggetti da portare.
{4:28} Questi sono gli incarichi dei discendenti di Gherson nella tenda dell’incontro. Itamàr, figlio del sacerdote Aronne, controllerà il lavoro».
{i4:29} c) Il gruppo di Merarì
{4:29} Il Signore disse ancora a Mosè: «Compila allo stesso modo l’elenco dei discendenti di Merarì, divisi per gruppi e per famiglie.
{4:30} Registrerai tutti gli uomini, dai trenta ai cinquant’anni: saranno arruolati per prestare servizio nella tenda dell’incontro.
{4:31} Avranno il compito di trasportare le assi dell’Abitazione, le traverse, le colonne e le basi,
{4:32} le colonne del cortile con le loro basi, i picchetti e le corde e tutti gli attrezzi dei quali si serviranno. Farete la lista dettagliata degli oggetti che ciascuno di loro dovrà trasportare.
{4:33} Questi sono gli incarichi dei discendenti di Merarì nella tenda dell’incontro. Itamàr, figlio del sacerdote Aronne, controllerà il lavoro».
{i4:34} Censimento dei leviti in servizio
{4:34} Mosè, Aronne e i capi della comunità
{4:35} d’Israele fecero il censimento di tutti i
{4:36} leviti discendenti da Keat, da Gherson e
{4:37} da Merarì, divisi secondo i loro gruppi
{4:38} e le loro famiglie, compresi nell’età dai
{4:39} trenta ai cinquant’anni. Essi furono registrati negli
{4:40} elenchi degli uomini arruolati, per prestare servizio
{4:41} nella tenda dell’incontro. Da questo censimento, fatto
{4:42} secondo l’ordine trasmesso dal Signore per mezzo
{4:43} di Mosè, si ebbero i dati seguenti:
{4:44} discendenti di Keat: 2. 750 uomini; discendenti
{4:45} di Gherson: 2. 630 uomini; discendenti di
{4:46} Merarì: 3. 200 uomini. Il totale di
{4:47} tutti i leviti allora registrati fu dunque
{4:48} di 8. 580 uomini. A ciascuno di
{4:49} loro fu indicato personalmente il lavoro da eseguire o gli oggetti da trasportare, come il Signore aveva ordinato a Mosè.
{i5:1} Separare le persone in stato di impurità rituale
{5:1} Il Signore disse a Mosè:
{5:2} «Comanda agli Israeliti di mandar via dall’accampamento tutti quelli che si trovano in stato di impurità rituale, perché colpiti dalla lebbra o da una perdita agli organi genitali o perché hanno toccato un cadavere.
{5:3} Dovrete tenerli separati, lontano da voi, siano uomini, siano donne, se non sia contaminato l’accampamento, dove io sono presente in mezzo a voi».
{5:4} Gli Israeliti eseguirono l’ordine dato dal Signore a Mosè e fecero allontanare dall’accampamento tutti quelli che si trovavano in stato di impurità rituale.
{i5:5} Riparazione dei danni fatti
{5:5} Poi il Signore disse a Mosè
{5:6} di comunicare agli Israeliti queste prescrizioni: «Se un uomo o una donna reca danno a qualcun altro, si rende colpevole di una colpa grave nei confronti del Signore.
{5:7} Deve pertanto riconoscere la colpa commessa e restituire l’oggetto sottratto al legittimo proprietario; gli darà poi in aggiunta un quinto del valore del danno arrecato.
{5:8} Se il proprietario è morto, senza lasciare nessun parente prossimo al quale si possa riparare il danno, la restituzione va fatta al Signore e per questo sarà consegnata al sacerdote. Il colpevole dovrà anche offrire in riparazione un capro perché il sacerdote compia in suo favore il sacrificio per il perdono dei peccati.
{5:9} «La parte prelevata dalle offerte sacre presentate dagli Israeliti apparterrà al sacerdote.
{5:10} Ognuno dispone di quello che consacra al Signore: se lo dà al sacerdote, allora appartiene a lui».
{i5:11} Norme in caso di sospetto adulterio
{5:11} Il Signore disse a Mosè
{5:12} di comunicare agli Israeliti queste prescrizioni: «Supponiamo che una donna sposata si sia comportata male e sia stata infedele a suo marito.
{5:13} Per aver avuto di nascosto rapporti con un altro uomo si è disonorata. Suo marito non ha nessuna prova, perché non ci sono stati testimoni dell’adulterio e nessuno l’ha colta sul fatto;
{5:14} tuttavia il marito la sospetta di infedeltà. Può anche capitare un altro caso: un uomo sospetta che sua moglie si sia disonorata, mentre non c’è stato nulla.
{5:15} In tutti e due i casi, l’uomo condurrà sua moglie dal sacerdote e porterà l’offerta dovuta in questa occasione, ossia due chili di farina d’orzo. Ma non verserà olio sulla farina né vi aggiungerà nemmeno l’incenso, perché si tratta di un’offerta fatta a causa di un sospetto, per una colpa che vuole denunziare.
{5:16} «Il sacerdote condurrà la donna alla presenza del Signore.
{5:17} Prenderà dell’acqua santa, in un’anfora di argilla; raccoglierà un po’ di polvere dal pavimento dell’ Abitazione e la getterà nell’acqua.
{5:18} Poi, alla presenza del Signore, il sacerdote le scioglierà i capelli e le metterà in mano le offerte di denunzia del peccato, portate dal marito a causa del sospetto che ha. Il sacerdote terrà in mano ∆ l’acqua amara che rende maledetti i colpevoli
{5:19} ed esigerà dalla donna di prestare giuramento, e le dirà: “Se non è vero che un altro uomo ha avuto rapporti con te, se non ti sei disonorata e non hai tradito tuo marito, quest’acqua amara non ti farà alcun male.
{5:20} Ma sarà diversamente se ti sei davvero disonorata, hai tradito tuo marito e hai avuto rapporti con un altro uomo”.
{5:21} Il sacerdote farà prestare alla donna il giuramento con il quale si attira la maledizione e proseguirà con queste parole: “Il Signore ti castighi: ti renda sterile e faccia gonfiare il tuo ventre; i tuoi concittadini ti portino come esempio quando scagliano maledizioni!
{5:22} Quest’acqua di maledizione penetri dentro i tuoi intestini, faccia gonfiare il tuo ventre e ti renda sterile”. La donna risponderà: “Amen: avvenga come hai detto!”.
{5:23} «Il sacerdote scriverà questa formula di maledizione su un foglio e lo immergerà nell’acqua amara per cancellarvi le parole.
{5:24} Prima di dar da bere alla donna l’acqua amara della maledizione, che penetrando in lei le lascerà la bocca amara,
{5:25} il sacerdote prenderà dalle sue mani l’offerta portata dal marito a causa del suo sospetto, la presenterà con il gesto rituale al Signore e la porterà verso l’ altare.
{5:26} Prenderà un pugno di farina, e lo farà bruciare sull’altare come memoriale. Poi farà bere l’acqua alla donna.
{5:27} Quando essa avrà bevuto l’acqua, accadrà questo: se si è davvero disonorata e ha tradito suo marito, l’acqua amara della maledizione penetrerà nei suoi intestini, farà gonfiare il suo ventre, ed essa diventerà sterile; i suoi concittadini la porteranno come esempio quando pronunzieranno maledizioni.
{5:28} Ma se invece la donna è innocente e non ha nessuna colpa, non le capiterà niente, e potrà ancora avere figli.
{5:29} «Questa legge sulla gelosia riguarda la donna infedele, che si è disonorata tradendo suo marito
{5:30} e anche quella soltanto sospettata dal marito geloso. L’uomo farà comparire sua moglie alla presenza del Signore, e il sacerdote eseguirà tutte le prescrizioni di questo rito.
{5:31} Allora il marito non avrà nessuna colpa; la donna invece, se è colpevole, ne subirà le conseguenze».
{i6:1} Norme per chi si consacra a Dio
{6:1} Il Signore disse a Mosè
{6:2} di comunicare agli Israeliti queste prescrizioni: «Se qualcuno, uomo o donna, si impegnerà con una promessa al Signore di vivere come nazireo e si consacrerà così al Signore,
{6:3} non dovrà bere né vino né alcolici, né birra né bevande prodotte con il succo dell’uva, anzi non potrà mangiare né uva fresca né uva passa.
{6:4} Per tutta la durata della promessa non dovrà mangiare niente di quel che proviene dalla vite, nemmeno acini acerbi o bucce d’uva.
{6:5} Durante tutto questo tempo non dovrà farsi tagliare i capelli. Egli è consacrato al servizio del Signore: dovrà quindi lasciar crescere liberamente i capelli fino al termine del periodo fissato.
{6:6} Finché dura la sua promessa di consacrazione al Signore, non dovrà avvicinarsi al cadavere di una persona,
{6:7} e non gli sarà consentito di rendersi ritualmente impuro, nemmeno per avvicinarsi al cadavere di suo padre o di sua madre, di un fratello o di una sorella. Egli appartiene al Signore e la sua capigliatura ne è il segno.
{6:8} Egli si è consacrato al Signore per tutto il tempo fissato con la sua promessa.
{6:9} Se qualcuno muore all’improvviso accanto a lui, la sua capigliatura, segno della sua consacrazione, resta profanata da questo contatto impuro. Dopo sette giorni egli dovrà compiere un rito di purificazione e radersi completamente il capo.
{6:10} Il giorno seguente si recherà all’ingresso della tenda dell’incontro e porterà al sacerdote due tortore o due colombi.
{6:11} Il sacerdote offrirà uno degli uccelli in sacrificio per il perdono e l’altro come sacrificio completo. Poi compirà in suo favore la cerimonia di purificazione per la colpa, nella quale è incorso per il contatto con il cadavere. Quel giorno egli sarà di nuovo in grado di consacrarsi:
{6:12} così ricomincerà da capo il periodo della sua consacrazione come nazireo e offrirà un agnello di un anno come sacrificio di riparazione. Il periodo precedente non conterà, perché è stato interrotto e profanato.
{6:13} «Queste sono le prescrizioni rituali riguardo a chi si è consacrato al Signore come nazireo: quando giungerà il termine del periodo stabilito, sarà accompagnato all’ingresso della tenda dell’incontro.
{6:14} Porterà in dono al Signore tre animali senza difetti: un agnello di un anno per il sacrificio completo, un’agnellina di un anno destinata al sacrificio per ottenere il perdono e un montone destinato al sacrificio per il banchetto sacro.
{6:15} Porterà anche una cesta di focacce all’olio senza lievito, di schiacciate senza lievito spalmate d’olio, e le offerte di farina e di vino prescritte per i sacrifici.
{6:16} Il sacerdote presenterà queste offerte al Signore e offrirà il sacrificio per il perdono e il sacrificio completo;
{6:17} poi offrirà il montone del sacrificio per il banchetto sacro con la cesta delle focacce senza lievito e infine presenterà al Signore le offerte di farina e di vino.
{6:18} A quel punto il nazireo si raderà i capelli all’ingresso della tenda dell’incontro e getterà i capelli sul fuoco, dove brucerà il montone del sacrificio per il banchetto sacro.
{6:19} Il sacerdote prenderà allora la spalla del montone che avrà fatto cuocere, e, dalla cesta, una focaccia senza lievito e una schiacciata e le metterà in mano all’uomo che si è rasato il capo.
{6:20} Il sacerdote, in seguito, li presenterà al Signore con il gesto rituale. Queste offerte spettano al sacerdote in aggiunta al petto e alla spalla degli animali sacrificati, che gli sono riservate come parti sacre. Da allora quell’uomo potrà di nuovo bere vino.
{6:21} «Queste sono le prescrizioni riguardo a chi si consacra al Signore come nazireo, e queste sono le offerte che deve portargli. Se egli è in grado di aggiungere altri doni, sarà libero di farlo; ma in ogni caso è tenuto a offrire quello che ha promesso e rispettare le prescrizioni rituali dell’impegno che si è preso».
{i6:22} Formula di benedizione
{6:22} Il Signore disse a Mosè
{6:23} di comunicare ad Aronne e ai suoi figli: «Queste sono le parole con le quali benedirete il popolo d’Israele:
{6:24} Il Signore ti benedica e vegli su di te!
{6:25} Il Signore ti accordi il suo favore e ti conceda i suoi doni.
{6:26} Il Signore posi su di te il suo sguardo e ti dia pace e felicità.
{6:27} «I sacerdoti pronunzieranno il mio nome sul popolo d’Israele, e io li benedirò».
{i7:1} I carri offerti per il trasporto della tenda dell’incontro
{7:1} Il giorno in cui Mosè concluse i lavori di costruzione dell’ Abitazione, la consacrò con questo rito: versò su di essa e sui suoi accessori l’olio dell’unzione. Poi consacrò anche l’ altare e tutti i suoi accessori.
{7:2} Allora si presentarono i capifamiglia, responsabili delle tribù d’Israele. Erano le stesse persone che avevano prestato il loro aiuto per il censimento.
{7:3} Essi portarono in dono al Signore sei carri dotati di una copertura di riparo e sei paia di buoi: un carro ogni due capifamiglia e un bue per ciascuno, e li condussero davanti all’Abitazione.
{7:4} Il Signore disse a Mosè:
{7:5} «Accetta pure i loro doni. Essi serviranno per svolgere i lavori di trasporto della tenda dell’incontro. Li assegnerai ai leviti e li distribuirai ai vari gruppi tenendo conto del loro incarico».
{7:6} Mosè accettò i carri e i buoi e li assegnò ai leviti:
{7:7} diede due carri e due paia di buoi al gruppo dei discendenti di Gherson, per facilitare il loro lavoro;
{7:8} diede quattro carri e quattro paia di buoi al gruppo dei discendenti di Merarì, per facilitare il lavoro che svolgevano sotto la direzione di Itamàr, figlio del sacerdote Aronne.
{7:9} Invece non assegnò né carri né buoi al gruppo dei discendenti di Keat, che erano incaricati degli oggetti sacri e dovevano portarli a spalla.
{i7:10} Offerte per l’inaugurazione dell’altare
{7:10} Il giorno in cui fu consacrato l’ altare con il rito dell’unzione, i capifamiglia portarono davanti all’altare altri doni per la sua dedicazione.
{7:11} Il Signore disse a Mosè: «I capifamiglia verranno a portare i loro doni per la dedicazione a turno: uno al giorno».
{7:12} Essi si presentarono
{7:13} in quest’ordine: il
{7:14} primo giorno Nacson,
{7:15} figlio di Amminadàb,
{7:16} della tribù di
{7:17} Giuda. Il secondo
{7:18} giorno Netanèl, figlio
{7:19} di Suar, della
{7:20} tribù di Ìssacar.
{7:21} Il terzo giorno
{7:22} Eliàb, figlio di
{7:23} Chelon, della tribù
{7:24} di Zàbulon. Il
{7:25} quarto giorno Elisùr,
{7:26} figlio di Sedeùr,
{7:27} della tribù di
{7:28} Ruben. Il quinto
{7:29} giorno Selumièl, figlio
{7:30} di Surisaddài, della
{7:31} tribù di Simeone.
{7:32} Il sesto giorno
{7:33} Eliasàf, figlio di
{7:34} Deuèl, della tribù
{7:35} di Gad. Il
{7:36} settimo giorno Elisamà,
{7:37} figlio di Ammiùd,
{7:38} della tribù di
{7:39} Èfraim. L’ottavo giorno
{7:40} Gamlièl, figlio di
{7:41} Pedasùr, della tribù
{7:42} di Manasse. Il
{7:43} nono giorno Abidàn
{7:44} figlio di Ghideonì,
{7:45} della tribù di
{7:46} Beniamino. Il decimo
{7:47} giorno Achièzer, figlio
{7:48} di Ammisaddài, della
{7:49} tribù di Dan.
{7:50} L’undicesimo giorno Paghièl,
{7:51} figlio di Ocran,
{7:52} della tribù di
{7:53} Aser. Il dodicesimo
{7:54} giorno Achirà, figlio
{7:55} di Enan, della
{7:56} tribù di Nèftali.
{7:57} Ciascuno portò questi
{7:58} doni: — un
{7:59} piatto d’argento del
{7:60} peso di un
{7:61} chilo e trecento
{7:62} grammi, conforme all’unità
{7:63} di peso ufficiale
{7:64} del santuario, e
{7:65} un vassoio d’argento
{7:66} del peso di
{7:67} settecento grammi. Questi
{7:68} recipienti erano pieni
{7:69} di farina mescolata
{7:70} con olio destinata
{7:71} all’offerta; — una
{7:72} coppa d’oro, del
{7:73} peso di cento
{7:74} grammi, piena di
{7:75} incenso; — un
{7:76} toro, un montone
{7:77} e un agnello
{7:78} di un anno,
{7:79} per sacrifici completi;
{7:80} — un capro
{7:81} destinato al sacrificio,
{7:82} per ottenere il
{7:83} perdono; — un paio di vitelli, cinque montoni, cinque capri e cinque agnelli di un anno, destinati al sacrificio per il banchetto sacro.
{7:84} I doni portati dai capifamiglia del popolo d’Israele in occasione della consacrazione dell’ altare furono in totale: dodici piatti d’argento, dodici vassoi d’argento e dodici coppe d’oro.
{7:85} Ciascun piatto pesava un chilo e trecento grammi; ciascun vassoio settecento grammi; il loro peso complessivo era di ventiquattro chilogrammi d’argento, conformi al peso ufficiale del santuario.
{7:86} Ciascuna coppa d’oro era di cento grammi; il peso complessivo di tutte e dodici era quindi di un chilo e duecento grammi. Esse erano piene di incenso.
{7:87} C’erano poi in totale dodici tori, dodici montoni e dodici agnelli, per sacrifici completi, accompagnati dall’offerta prescritta; c’erano inoltre dodici capri destinati ai sacrifici, per ottenere il perdono;
{7:88} ventiquattro tori, sessanta montoni, sessanta capri e sessanta agnelli di un anno, destinati ai sacrifici per il banchetto sacro. Questi furono i doni portati per la dedicazione dell’altare dopo la sua consacrazione.
{i7:89} Dio parla a Mosè nella tenda dell’incontro
{7:89} Quando Mosè entrava nella tenda dell’incontro per parlare con il Signore, ne sentiva la voce. Essa proveniva dallo spazio che si trovava tra le statue dei due cherubini, situati sul ∆ coperchio dell’arca, dove erano custoditi gli insegnamenti del Signore. ∆ E Mosè parlava con il Signore.
{i8:1} Preparazione del candelabro
{8:1} Il Signore disse a Mosè
{8:2} di comunicare ad Aronne quest’ordine: «Quando accenderai le sette lampade, procura che facciano luce verso la parte anteriore del candelabro».
{8:3} Aronne ubbidì all’ordine del Signore, trasmesso da Mosè, e quando pose le lampade, si prese cura che facessero luce verso la parte anteriore del candelabro.
{8:4} Il candelabro era interamente d’oro battuto, dalla base all’estremità dei bracci. Esso era stato costruito in tutto, secondo il modello che il Signore aveva mostrato a Mosè.
{i8:5} Rito di consacrazione dei leviti
{8:5} Il Signore disse a Mosè:
{8:6} «Separa i leviti dagli altri Israeliti per purificarli.
{8:7} Il rito si svolgerà così: tu li aspergerai con l’acqua della purificazione, poi essi si raderanno tutto il corpo e si laveranno i vestiti: così saranno purificati.
{8:8} Poi prenderanno un toro insieme con un’offerta di farina mescolata con olio. Tu prenderai un altro toro, destinato al sacrificio, per ottenere il perdono.
{8:9} Radunerai tutta la comunità d’Israele e farai venire i leviti davanti alla tenda dell’incontro.
{8:10} Là, alla mia presenza, gli Israeliti poseranno le loro mani sui leviti.
{8:11} Aronne consacrerà a me i leviti con il gesto di presentazione, perché restino al mio servizio in nome degli altri Israeliti.
{8:12} I leviti poseranno le loro mani sulla testa dei due tori, e Aronne ne offrirà uno come sacrificio per il perdono e l’altro come sacrificio completo. Poi compirà in loro favore la cerimonia di purificazione.
{8:13} Tu presenterai i leviti davanti ad Aronne e ai suoi figli e li consacrerai a me.
{8:14} Così separerai i leviti dagli altri Israeliti, ed essi apparterranno a me.
{8:15} Da quel momento i leviti potranno esercitare il loro ministero nella tenda dell’incontro. Tu purificherai i leviti e li consacrerai a me:
{8:16} essi saranno a mia disposizione come rappresentanti degli altri Israeliti. Io li ho riservati per me, al posto dei primogeniti del popolo d’Israele.
{8:17} Difatti tutti i primogeniti del popolo e tutti i primi parti del suo bestiame appartengono a me. Dal giorno in cui ho fatto morire tutti i primogeniti degli Egiziani, ho riservato come mia proprietà i primogeniti degli Israeliti.
{8:18} Ma, al loro posto, ho scelto per me i leviti
{8:19} e li metto completamente a disposizione di Aronne e dei suoi figli, come rappresentanti degli altri Israeliti. Essi eserciteranno il loro ministero al servizio degli altri Israeliti nella tenda dell’incontro e compiranno perciò in loro favore il sacrificio per il perdono. Così, io non dovrò più punire alcun Israelita per essersi avvicinato al santuario ».
{8:20} Mosè, Aronne e tutta la comunità d’Israele eseguirono con cura gli ordini che il Signore aveva dato a Mosè riguardo ai leviti.
{8:21} I leviti si purificarono e lavarono i propri vestiti. Poi Aronne li consacrò alla presenza del Signore e compì in loro favore la cerimonia per il perdono e per la purificazione.
{8:22} In seguito i leviti cominciarono a esercitare il loro ministero nella tenda dell’incontro, sotto la direzione di Aronne e dei suoi figli. Così furono eseguiti gli ordini che il Signore aveva dato a Mosè riguardo ai leviti.
{i8:23} Limiti d’età per il servizio dei leviti
{8:23} Il Signore disse ancora a Mosè:
{8:24} «I leviti incominceranno a prestare servizio nella tenda dell’incontro, a partire dall’età di venticinque anni.
{8:25} A cinquant’anni lasceranno il servizio e non avranno più incarichi.
{8:26} Potranno aiutare i leviti in servizio nei loro compiti, ma non avranno più mansioni proprie. Queste sono le disposizioni che darai sul servizio dei leviti».
{i9:1} La data della Pasqua
{9:1} Il primo mese dell’anno dopo che gli Israeliti avevano lasciato l’Egitto, il Signore parlò a Mosè nella regione desertica del Sinai. Gli disse:
{9:2} «Gli Israeliti celebreranno la festa di Pasqua alla data fissata.
{9:3} La celebrerete dunque il giorno quattordici di questo mese verso sera e seguirete le leggi e le norme che la riguardano».
{9:4} Mosè comunicò quell’ordine agli Israeliti.
{9:5} Essi celebrarono la Pasqua alla sera del quattordici del primo mese, nel deserto del Sinai. Gli Israeliti seguirono con cura le indicazioni che il Signore aveva dato a Mosè.
{9:6} Ma quel giorno alcuni uomini erano stati a contatto con un cadavere. Si trovavano quindi in stato di impurità rituale e perciò non potevano celebrare la Pasqua. Essi allora si recarono da Mosè e da Aronne,
{9:7} e dissero a Mosè: — Noi siamo in stato di impurità rituale, per il contatto con un cadavere. Poiché c’è una data fissata, saremo impediti di portare la nostra offerta al Signore come tutti gli altri Israeliti?
{9:8} Mosè rispose: — Aspettate fino a quando non saprò che cosa il Signore ordina di fare riguardo a voi.
{9:9} Il Signore disse a Mosè
{9:10} di comunicare agli Israeliti queste prescrizioni: «Se oggi tra voi, o in futuro, tra i vostri discendenti, alcuni Israeliti saranno in stato di impurità rituale per il contatto con un cadavere oppure faranno un viaggio lontano nella data fissata per la celebrazione della Pasqua in mio onore,
{9:11} essi potranno celebrare ugualmente la festa, ma lo dovranno fare la sera del quattordici del secondo mese dell’anno: mangeranno l’agnello del sacrificio pasquale con il pane senza lievito e con le erbe amare.
{9:12} Non lasceranno avanzare niente per il mattino dopo e non dovranno spezzare le ossa dell’animale. Seguiranno fedelmente la legge sulla Pasqua.
{9:13} Se però qualcuno trascurerà la celebrazione della Pasqua alla data fissata, senza essere né in stato di impurità rituale né in viaggio, egli dovrà essere escluso dal popolo d’Israele: poiché non mi porta la sua offerta al momento giusto, sarà colpevole e dovrà subirne le conseguenze.
{9:14} Inoltre, se stranieri residenti nella vostra terra vorranno celebrare la Pasqua in mio onore, dovranno seguire le stesse prescrizioni. Ci sarà un unico e identico rito per tutti, sia per gli stranieri, sia per i nativi del paese».
{i9:15} La nube di fumo sopra l’Abitazione sacra
{9:15} Il giorno nel quale fu costruita l’ Abitazione, che è la tenda dove erano custoditi gli insegnamenti del Signore, la nube venne a coprirla. Verso sera la nube diventò luminosa come fuoco e restò così fino al mattino.
{9:16} Da allora continuò ad accadere questo fatto: la nube copriva la tenda e di notte diventava luminosa.
{9:17} Ogni volta che la nube si alzava sopra la tenda sacra, gli Israeliti toglievano l’accampamento e andavano a stabilirsi là dove essa si fermava.
{9:18} Così, gli Israeliti toglievano l’accampamento su ordine del Signore e lo fissavano di nuovo sempre dietro suo ordine. Finché la nube rimaneva sull’Abitazione, non spostavano l’accampamento.
{9:19} Se la nube rimaneva a lungo sull’Abitazione, gli Israeliti ubbidivano alle indicazioni del Signore e aspettavano a partire.
{9:20} Se vi restava soltanto pochi giorni, fissavano l’accampamento e poi, secondo l’ordine del Signore, lo toglievano.
{9:21} Qualche volta la nube restava nello stesso posto soltanto dalla sera al mattino seguente, oppure per un giorno e una notte. Appena essa si alzava, gli Israeliti si mettevano in marcia;
{9:22} ma se essa restava sulla Abitazione per un paio di giorni o per un mese oppure ancora più a lungo, gli Israeliti facevano tappa e aspettavano a mettersi in marcia fino a quando la nube si alzava.
{9:23} Gli Israeliti facevano tappa o si spostavano sempre soltanto su ordine del Signore. Compivano i loro lavori al servizio del Signore secondo gli ordini dati dal Signore per mezzo di Mosè.
{i10:1} Due trombe per dare i segnali
{10:1} Il Signore disse a Mosè:
{10:2} «Fai fabbricare due trombe d’argento battuto: ti serviranno per radunare gli Israeliti e per dare il segnale di partenza dall’accampamento.
{10:3} Quando suoneranno le due trombe insieme, tutta la comunità degli Israeliti si radunerà attorno a te, davanti all’ingresso della tenda dell’incontro.
{10:4} Se suonerà soltanto una tromba, si raduneranno da te esclusivamente comandanti dell’esercito d’Israele.
{10:5} Se il suono della tromba sarà a squillo disteso, sarà il segnale di partenza: al primo segnale si metteranno
{10:6} in marcia le tribù accampate a est della tenda dell’incontro; al secondo segnale partiranno le tribù accampate a sud.
{10:7} Per radunare l’ assemblea suoneranno la tromba ma non a squillo disteso.
{10:8} Saranno autorizzati a dare i segnali con le trombe soltanto i sacerdoti figli di Aronne. Questa disposizione vale per voi oggi e dovrà restare invariata per i vostri discendenti in tutti i tempi.
{10:9} Quando sarete giunti nella vostra terra, se dovrete partire in guerra contro i nemici che vi attaccheranno, suonerete la tromba a squillo disteso, perché io mi ricordi di voi. Allora io, il Signore vostro Dio, vi libererò dai nemici.
{10:10} Nei giorni di festa, il primo giorno di ogni mese e nelle altre solennità, voi suonerete le trombe quando offrirete sacrifici completi e sacrifici per il banchetto sacro: così io mi ricorderò di voi. Io sono il Signore vostro Dio».
{i10:11} Dal Sinai ai confini del territorio di Moab Il popolo d’Israele in marcia
{10:11} Il venti del secondo mese del secondo anno dopo che gli Israeliti avevano lasciato l’Egitto, la nube si alzò sopra l’ Abitazione, dove erano custoditi gli insegnamenti del Signore.
{10:12} Gli Israeliti si misero in marcia e lasciarono la regione desertica del Sinai. La nube si fermò nel deserto di Paran.
{10:13} Era la prima volta che il popolo d’Israele toglieva l’accampamento secondo l’ordine comunicato dal Signore per mezzo di Mosè.
{10:14} Il reparto raggruppato attorno allo stendardo della tribù di Giuda fu il primo a partire. I soldati della tribù di Giuda erano comandati da Nacson, figlio di Amminadàb;
{10:15} quelli della tribù di Ìssacar da Netanèl, figlio di Suar,
{10:16} e quelli della tribù di Zàbulon da Eliàb, figlio di Chelon.
{10:17} Nel frattempo fu smontata l’Abitazione, e partirono i discendenti di Gherson e di Merarì, che la trasportavano.
{10:18} Dopo di essi si mise in marcia il reparto raggruppato attorno allo stendardo della tribù di Ruben. I soldati della tribù di Ruben erano comandati da Elisùr, figlio di Sedeùr;
{10:19} quelli della tribù di Simeone da Selumièl, figlio di Surisaddài,
{10:20} e quelli della tribù di Gad da Eliasàf, figlio di Deuèl.
{10:21} Poi partirono i leviti discendenti da Keat, che trasportavano gli oggetti sacri. Gli altri leviti dovevano montare l’Abitazione prima dell’arrivo dei Keatiti.
{10:22} In seguito partì il reparto raggruppato attorno allo stendardo della tribù di Èfraim. I soldati della tribù di Èfraim erano comandati da Elisamà, figlio di Ammiùd;
{10:23} quelli della tribù di Manasse da Gamlièl, figlio di Pedasùr,
{10:24} e quelli della tribù di Beniamino da Abidàn, figlio di Ghideonì.
{10:25} Infine partì il reparto raggruppato attorno allo stendardo della tribù di Dan, che formava la retroguardia. I soldati della tribù di Dan erano comandati da Achièzer, figlio di Ammisaddài;
{10:26} quelli della tribù di Aser da Paghièl, figlio di Ocran,
{10:27} e quelli della tribù di Nèftali da Achirà, figlio di Enan.
{10:28} I soldati Israeliti si misero quindi in marcia nell’ordine stabilito.
{i10:29} Mosè cerca una guida per il viaggio
{10:29} Mosè disse a Obab, figlio di suo suocero Ietro, il Madianita: — Noi partiamo di qui, per andare nella terra che il Signore ha promesso di darci. Vieni con noi, e ti faremo partecipe dei beni che il Signore ha promesso a Israele.
{10:30} — No — rispose Obab — preferisco tornare nella mia terra, dalla mia famiglia.
{10:31} Mosè riprese: — Ti prego, non abbandonarci. Tu conosci i posti nel deserto dove potremo far tappa e ci farai da guida.
{10:32} Se ci accompagnerai, noi ti faremo partecipe di quei beni che il Signore ci concederà.
{10:33} Gli Israeliti lasciarono il monte del Signore e marciarono per tre giorni. L’ arca dell’alleanza del Signore li precedeva, per trovare il posto dove fissare l’accampamento.
{10:34} Di giorno, quando gli Israeliti si mettevano in cammino, la nube li copriva.
{10:35} Alla partenza dell’arca, Mosè diceva: «Alzati, Signore, siano dispersi i tuoi nemici! Siano costretti alla fuga i tuoi avversari!».
{10:36} Quando l’arca si fermava, Mosè diceva: «Signore, ritorna al tuo posto, tra i numerosi soldati d’Israele!».
{i11:1} Gli Israeliti castigati a Taberà
{11:1} Un giorno gli Israeliti si lamentavano contro il Signore. Al sentirli il Signore si riempì di sdegno contro di loro e provocò un incendio, che devastò una zona ai lati dell’accampamento.
{11:2} Il popolo si mise a gridare e chiamò in aiuto Mosè. Egli pregò il Signore per loro, e il fuoco si spense.
{11:3} Quella località fu chiamata dagli Israeliti Taberà (incendio), appunto perché il Signore aveva incendiato il loro accampamento.
{i11:4} Il popolo protesta: vuole carne
{11:4} Un altro giorno un’accozzaglia di gente che si era unita al popolo d’Israele fu presa da un gran desiderio di mangiare carne. Anche gli Israeliti ripresero a lamentarsi e a dire: «Avessimo almeno un po’ di carne!
{11:5} Vi ricordate quel che mangiavamo in Egitto? Senza spendere un soldo avevamo pesce, angurie, meloni, porri, cipolle e aglio!
{11:6} Qui non c’è più niente, e siamo già deperiti. Non si vede altro che manna!».
{11:7} La manna aveva la forma dei semi di coriandolo e lo stesso colore della resina.
{11:8} Essa si posava di notte sull’accampamento insieme alla rugiada e, al mattino, il popolo andava in giro a raccoglierla. La schiacciavano con due pietre da
{11:9} macina e la riducevano in polvere in un mortaio; poi la cuocevano nelle pentole oppure facevano delle focacce. La manna aveva il sapore delle focacce all’olio.
{11:10} Mosè sentì gli Israeliti lamentarsi e piangere, radunati per famiglie davanti all’ingresso delle proprie tende. Il Signore si riempì di forte sdegno e Mosè, preso da un gran dolore,
{11:11} gli domandò: Perché mi tratti male? Perché non sei più benevolo con me e carichi sulle mie spalle il peso di tutta questa gente?
{11:12} Non l’ho voluto io questo popolo, non sono stato io a metterlo al mondo, eppure mi ordini di portarlo in braccio, come una balia con un bambino, e di condurlo nella terra che hai promesso ai suoi antenati.
{11:13} Dove vado a prendere carne per tutta questa gente che se la prende con me e mi dice: Dacci carne da mangiare?
{11:14} Non ce la faccio, io da solo, a portare il peso di tutto questo popolo: è troppo per me!
{11:15} Visto che mi tratti in questo modo, allora fammi morire, se vuoi essere benevolo verso di me; non farmi subire questa sorte!
{11:16} Il Signore rispose a Mosè: — Raduna settanta uomini stimati, che tu conosci, tra gli anziani e i responsabili del popolo. Li condurrai alla tenda dell’incontro, e compariranno alla mia presenza accanto a te.
{11:17} Io scenderò per parlare con te. Prenderò un po’ dello spirito che ti ho dato, per effonderlo su di loro. Così essi potranno aiutarti a portare il peso di questo popolo, e non sarai più solo a farlo.
{11:18} Comunica al popolo d’Israele quest’ordine: Preparatevi per domani con un rito di purificazione. Avrete carne da mangiare, perché il Signore ve ne darà!
{11:19} Ne avrete non soltanto per un giorno o due, oppure per cinque o dieci o venti giorni,
{11:20} ma per un mese intero, finché ne avrete nausea, tanto che vi uscirà dal naso! Così sarete puniti, perché avete rifiutato il Signore che abita in mezzo a voi, e vi siete lamentati con lui di aver lasciato l’Egitto.
{11:21} Mosè esclamò: — Il popolo in marcia con me conta non meno di seicentomila uomini. E tu prometti di dar loro da mangiare carne per un mese?
{11:22} Non sarebbe sufficiente neanche ammazzare tutto il nostro bestiame; non basterebbe nemmeno pescare tutti i pesci del mare!
{11:23} Il Signore rispose: — Ma la potenza del mio braccio non può arrivare a questo? Vedrai presto, se quel che ho detto, si realizzerà o no!
{i11:24} Dio comunica il suo spirito a settanta anziani
{11:24} Mosè uscì a comunicare al popolo d’Israele il messaggio del Signore. Poi radunò settanta anziani e li fece disporre attorno alla tenda sacra.
{11:25} Il Signore intervenne dalla nube e parlò con Mosè. Prese un po’ dello spirito che era su Mosè per effonderlo su ciascuno dei settanta anziani. Appena lo spirito si posò su di loro, cominciarono a parlare come profeti, ma poi smisero.
{11:26} Due uomini, uno di nome Eldad e l’altro Medad, che erano nell’elenco dei settanta anziani, erano rimasti nell’accampamento, invece di recarsi alla tenda. Lo spirito si posò anche su di loro, e così, si misero a parlare come profeti in mezzo all’accampamento.
{11:27} Un ragazzo corse ad avvertire Mosè. — Eldad e Medad — gli disse — stanno facendo i profeti in mezzo all’accampamento.
{11:28} Giosuè, figlio di Nun, che fin da ragazzo era stato aiutante di Mosè, disse: — Mosè, mio signore, falli smettere!
{11:29} Ma Mosè rispose: — Sei geloso per me? Invece, volesse davvero il Signore comunicare il suo spirito a tutto il popolo d’Israele, e tutti diventassero profeti!
{11:30} Allora Mosè e i settanta anziani d’Israele tornarono nell’accampamento.
{i11:31} Le quaglie
{11:31} Il Signore fece soffiare dal mare un vento, che portò con sé stormi di quaglie e le fece calare sull’accampamento. Ce n’erano attorno al campo per la distanza di un giorno di cammino in tutte le direzioni, e coprivano il suolo fino a mucchi di circa un metro.
{11:32} Per raccogliere le quaglie il popolo impiegò quel giorno, la notte e tutto il giorno seguente. Chi aveva raccolto meno quaglie di tutti, ne aveva migliaia di chili. Gli Israeliti sparsero le quaglie intorno all’accampamento per farle seccare.
{11:33} Mentre avevano ancora quella carne sotto i denti, prima di finire di masticarla, il Signore si riempì di sdegno contro di loro e li colpì con una terribile epidemia.
{11:34} Quella località fu chiamata Kibrot-Taavà (Tombe dell’Ingordigia), appunto perché là seppellirono gli Israeliti ingordi di carne.
{11:35} Da Kibrot-Taavà il popolo d’Israele andò ad accamparsi a Caseròt.
{i12:1} Miriam punita con la lebbra
{12:1} Mosè aveva sposato una donna originaria dell’Etiopia. Miriam e Aronne criticarono Mosè per il matrimonio con quella donna.
{12:2} Essi dissero: «Il Signore ha forse parlato soltanto per mezzo di Mosè? Non ha parlato anche per mezzo nostro?». Il Signore li sentì.
{12:3} Ora, Mosè era una persona umile, più umile di ogni altro uomo che c’era sulla terra.
{12:4} Il Signore chiamò subito Mosè, Aronne e Miriam e ordinò loro: «Recatevi tutti e tre alla tenda dell’incontro». Ed essi andarono.
{12:5} Il Signore intervenne dalla colonna di nubi. Si fermò all’ingresso della tenda e chiamò Aronne e Miriam. Tutti e tre si avvicinarono.
{12:6} Il Signore disse loro: «Ascoltate con attenzione le mie parole: se tra voi c’è un mio profeta, io mi faccio conoscere a lui in visioni, gli parlo per mezzo di sogni.
{12:7} Ma è diverso per Mosè, mio servo. Egli è l’uomo di fiducia per tutta la mia casa.
{12:8} Io gli parlo direttamente in un linguaggio chiaro, senza enigmi. Egli mi vede apparire davanti a sé. Come osate dunque criticare Mosè, mio servo?».
{12:9} Poi il Signore, pieno di sdegno contro di loro, se ne andò.
{12:10} Quando la nube si alzò sopra la tenda, Miriam aveva sulla pelle macchie bianche come la neve: era lebbra. Aronne si voltò verso di lei e vide che era diventata lebbrosa.
{12:11} Allora si rivolse a Mosè e gli disse: «Siamo colpevoli: ma non punirci per il peccato che abbiamo avuto la pazzia di commettere.
{12:12} Miriam non diventi come un bambino nato morto, con la carne già divorata per metà appena dato alla luce!».
{12:13} Allora Mosè invocò l’aiuto del Signore: — Ti prego, Dio: guariscila!
{12:14} Il Signore gli rispose: — Se suo padre le avesse sputato in faccia, resterebbe coperta di vergogna per una settimana! Ebbene, sia cacciata fuori dell’accampamento per una settimana! Solo dopo sette giorni potrà rientrare.
{12:15} Miriam fu lasciata fuori dall’accampamento per una settimana. Gli Israeliti non si rimisero in marcia finché Miriam non poté di nuovo essere riammessa con loro.
{12:16} In seguito lasciarono Caseròt e andarono ad accamparsi nel deserto di Paran.
{i13:1} Mosè manda a esplorare la terra di Canaan
{13:1} Il Signore disse a Mosè:
{13:2} «Manda alcuni a esplorare la terra di Canaan, che sto per dare al popolo d’Israele. Per ogni tribù scegli un uomo tra i capi».
{13:3} Mosè ubbidì all’ordine del Signore e, dal deserto di Paran, inviò, come spie, uomini scelti fra i capi degli Israeliti.
{13:4} Ecco la loro lista: Sammùa, figlio di Zaccur, della tribù di Ruben;
{13:5} Safat, figlio di Orì, della tribù di Simeone;
{13:6} Caleb, figlio di Iefunnè, della tribù di Giuda;
{13:7} Igal, figlio di Giuseppe, della tribù di Ìssacar;
{13:8} Osea, figlio di Nun, della tribù di Èfraim;
{13:9} Paltì, figlio di Rafu, della tribù di Beniamino;
{13:10} Gaddièl, figlio di Sodì, della tribù di Zàbulon;
{13:11} Gaddì, figlio di Susì, della tribù di Manasse, figlio di Giuseppe;
{13:12} Ammièl, figlio di Ghemallì, della tribù di Dan;
{13:13} Setur, figlio di Michele, della tribù di Aser;
{13:14} Nacbì, figlio di Vofsì, della tribù di Nèftali;
{13:15} e Gheuèl, figlio di Machì, della tribù di Gad.
{13:16} Questo è l’elenco di quelli che Mosè mandò a esplorare la terra di Canaan. Mosè cambiò il nome a Osea, figlio di Nun, e lo chiamò Giosuè.
{13:17} Mosè inviò questi uomini a esplorare la terra di Canaan con queste istruzioni: «Entrate nel territorio dal sud e salite nella regione montuosa.
{13:18} Esaminate bene la regione. Osservate se gli abitanti sono forti o deboli, molti o pochi.
{13:19} Guardate se la terra è buona o cattiva, se gli abitanti vivono in città fortificate o in accampamenti;
{13:20} se il suolo è fertile o povero, se vi crescono alberi o no. Mostratevi coraggiosi e portateci anche alcuni frutti di quella terra». Era la stagione in cui matura l’uva.
{13:21} Quegli uomini partirono dunque dal deserto di Sin, per andare a esplorare la terra di Canaan fino a ∆ Recob, presso ∆ il passo di Camat.
{13:22} Entrarono nel territorio dal sud e arrivarono vicino alla città di Ebron, dove abitavano i gruppi di Achimàn, Sesài e Talmài, discendenti di ∆ Anak. (La città di Ebron era stata fondata sette anni prima di ∆ Tanis in Egitto).
{13:23} Si recarono poi nella valle di Escol dove tagliarono un tralcio di vite con un grappolo d’uva che dovettero portare in due con una stanga. Presero anche frutti di melograni e fichi.
{13:24} Quella località prese il nome di valle di Escol (valle del Grappolo), appunto in seguito al fatto di quel grappolo d’uva che gli Israeliti vi avevano preso.
{i13:25} Resoconto degli esploratori
{13:25} Quegli uomini tornarono dal giro di esplorazione nella terra di Canaan dopo quaranta giorni.
{13:26} Si recarono da Mosè, da Aronne e dal popolo d’Israele a Kades, nel deserto di Paran. Riferirono sull’esplorazione e mostrarono agli Israeliti i frutti di quella terra.
{13:27} Raccontarono a Mosè: «Siamo andati nel territorio dove ci hai mandati. È una terra dove scorre latte e miele. Guarda questi frutti!
{13:28} Però la gente che vi abita è forte e robusta, vive in città molto grandi e ben fortificate. Abbiamo visto là anche i discendenti di Anak.
{13:29} Gli Amaleciti abitano nella regione desertica del sud; in quella montuosa ci sono gli Ittiti, i Gebusei e gli Amorrei; lungo la costa del Mar Mediterraneo e lungo il fiume Giordano, i Cananei ».
{13:30} Caleb fece tacere la gente che criticava Mosè, e disse: «Su, partiamo! Conquisteremo quelle terre. Abbiamo la forza per farlo!».
{13:31} Ma i suoi compagni aggiunsero: «Non possiamo attaccarli; sono più forti di noi!».
{13:32} E, davanti agli Israeliti, cominciarono a parlar male della terra che avevano esplorato. Dicevano: «Abbiamo percorso quella terra in lungo e in largo. È una terra che fa morire quelli che vi abitano, e laggiù abbiamo visto tutta gente di alta statura,
{13:33} anche dei giganti, i discendenti di Anak. Di fronte a loro sembravamo cavallette. Proprio questa è l’impressione che dobbiamo aver lasciato loro!».
{i14:1} Il popolo rifiuta di entrare nella terra promessa
{14:1} Tutta la d’Israele si mise a gridare, e per tutta la notte continuarono a piangere.
{14:2} Criticarono Mosè e Aronne e dissero loro: «Meglio se fossimo morti in Egitto o in questo deserto!
{14:3} Perché il Signore ci vuol condurre in una terra simile? Moriremo tutti sul campo di battaglia! Le nostre donne e i nostri bambini cadranno nelle mani dei nemici. È meglio tornare in Egitto!».
{14:4} Poi dissero l’uno all’altro: «Nominiamo un nuovo capo e ritorniamo in Egitto!».
{14:5} Mosè e Aronne si gettarono a terra davanti all’ assemblea della comunità d’Israele in segno di disperazione.
{14:6} Due tra gli uomini che avevano preso parte all’esplorazione, Giosuè, figlio di Nun, e Caleb, figlio di Iefunnè, si strapparono i vestiti
{14:7} e dissero al popolo: «Il territorio percorso in lungo e in largo durante la nostra esplorazione è davvero una bella terra.
{14:8} È una terra dove scorre latte e miele. Basta che il Signore sia a noi favorevole: ci condurrà in essa e ce la darà in possesso.
{14:9} Non ribellatevi al Signore! Non dovete aver paura degli abitanti di quel territorio: ne faremo un solo boccone! Gli dèi che li proteggono, li hanno abbandonati; invece il Signore è con noi. Non devono farvi paura!».
{14:10} Tutto il popolo stava già per tirar sassi contro i due, per ucciderli, quando il Signore manifestò d’improvviso la sua gloria agli occhi degli Israeliti sulla tenda dell’incontro.
{i14:11} Mosè chiede perdono a Dio per il popolo
{14:11} Il Signore disse a Mosè: — Fino a quando questo popolo continuerà a rifiutarmi? Perché non hanno proprio fiducia in me, nonostante tutti i fatti straordinari che ho compiuto in mezzo a loro?
{14:12} Li castigherò con la peste e li distruggerò. Da te farò crescere un popolo ancor più grande e più forte di quello!
{14:13} Mosè disse al Signore: — Gli Egiziani hanno saputo che tu hai fatto uscire questo popolo dal loro territorio con la tua forza.
{14:14} L’hanno raccontato agli abitanti di questi posti. Anch’essi quindi hanno saputo che tu, Signore, sei presente in mezzo a questo popolo e ti manifesti a lui direttamente. Sanno che li proteggi e li guidi: di giorno, nella colonna di nubi e, di notte, in una nube infuocata.
{14:15} Se tu distruggi di colpo questo popolo, quelli che hanno sentito parlare della tua fama, diranno:
{14:16} «Il Signore non è stato capace di condurre il popolo d’Israele nella terra che gli aveva promesso; per questo l’ha distrutto completamente nel deserto».
{14:17} Perciò, ti prego, Signore: dimostra la tua potenza e agisci come hai dichiarato quando hai detto:
{14:18} «Io sono il Signore. Sono paziente e grande nella misericordia. Perdono i peccati e le disubbidienze, ma non lascio senza punizione i colpevoli e li castigo nei figli e nei discendenti, fino alla terza e alla quarta generazione».
{14:19} Perciò, Signore, secondo la tua grande misericordia, perdona ancora il peccato di questo popolo, come hai fatto da quando hanno lasciato l’Egitto fino a ora.
{14:20} Il Signore rispose: — Li perdono, come mi hai chiesto.
{14:21} Però com’è vero che io sono il Vivente, e che la mia gloria riempie tutta la terra, giuro
{14:22} che nessuno di quelli che ora sono in vita entrerà in quel territorio. Essi hanno visto la mia potenza e i fatti straordinari da me compiuti, prima in Egitto e poi
{14:23} nel deserto; e nonostante questo hanno continuato a mettermi alla prova per una decina di volte. Perciò di quelli che mi hanno disubbidito, nessuno vedrà la terra promessa ai loro antenati.
{14:24} Il mio servo Caleb ha agito con animo diverso e mi è stato fedele. Io lo condurrò nel territorio che ha esplorato, e i suoi discendenti possederanno quella regione,
{14:25} mentre gli Amaleciti e i Cananei abiteranno nella valle. Domani cambiate direzione di marcia e riprendete il cammino nel deserto verso il Mar Rosso.
{i14:26} Il Signore castiga il suo popolo
{14:26} Il Signore disse a Mosè e ad Aronne:
{14:27} «Ho sentito gli Israeliti lamentarsi continuamente di me! Questo popolo insopportabile quando la finirà con i suoi lamenti?
{14:28} Di’ loro da parte mia: Io, il Signore vivente, dichiaro che vi tratterò come avete detto sul mio conto.
{14:29} Morirete tutti in questo deserto. Tutti voi che siete stati registrati nel censimento, dall’età di vent’anni in su, morirete dal primo all’ultimo, perché vi siete lamentati di me.
{14:30} Giuro che non entrerete nella terra dove avevo promesso di farvi abitare. Gli unici a entrarvi saranno Caleb, figlio di Iefunnè, e Giosuè, figlio di Nun.
{14:31} Voi dicevate che i vostri bambini sarebbero stati fatti prigionieri dai nemici; invece io farò entrare proprio loro nella terra che voi avete disprezzato: essi la conosceranno.
{14:32} Voi morirete in questo deserto,
{14:33} mentre i vostri figli saranno nomadi per quarant’anni nel deserto, dietro ai loro greggi. Porteranno le conseguenze delle vostre infedeltà, finché l’ultimo di voi non sarà morto.
{14:34} Avete impiegato quaranta giorni, per compiere l’esplorazione: pagherete le conseguenze dei vostri peccati per quarant’anni: a ogni giorno, corrisponderà un anno. Imparerete così che cosa vuol dire opporsi a me.
{14:35} Ecco quel che ho da dirvi io, il Signore! Vi assicuro che vi tratterò così. Siete un popolo insopportabile e ribelle a me. Morirete dal primo all’ultimo in questo deserto».
{14:36} Gli uomini mandati da Mosè a esplorare il territorio che al loro ritorno avevano parlato male di quella terra e avevano incitato il popolo a criticare Mosè,
{14:37} morirono: essi furono improvvisamente castigati dal Signore per aver avuto la colpa di disprezzare la terra.
{14:38} Di tutti quelli che avevano compiuto l’esplorazione, restarono in vita soltanto Giosuè, figlio di Nun, e Caleb, figlio di Iefunnè.
{i14:39} Il popolo d’Israele disubbidisce di nuovo
{14:39} Mosè riferì il messaggio del Signore agli Israeliti, i quali rimasero molto rattristati.
{14:40} Il giorno seguente, di buon mattino, si misero in marcia, per entrare nella zona di montagna. Essi dissero: — Siamo colpevoli! Ma ora eccoci pronti ad andare nel luogo indicato dal Signore!
{14:41} Mosè disse loro: — Che fate? Voi disubbidite a un ordine preciso del Signore. Non riuscirete!
{14:42} Il Signore non è con voi. Fermatevi, altrimenti vi farete uccidere dai nemici!
{14:43} Là, davanti a voi, ci sono gli Amaleciti e i Cananei: essi vi sconfiggeranno. Il Signore non sarà con voi, perché vi siete allontanati da lui!
{14:44} Gli Israeliti, sentendosi forti, vollero ugualmente penetrare nella regione montuosa. Mosè restò nell’accampamento, e neppure l’ arca dell’ alleanza del Signore si mosse.
{14:45} Gli Amaleciti e i Cananei scesero dai monti dove abitavano, e sconfissero gli Israeliti e li inseguirono senza dar loro tregua fino a Corma.
{i15:1} Norme sulle offerte di farina, di olio e di vino
{15:1} Il Signore disse a Mosè
{15:2} di comunicare agli Israeliti queste prescrizioni: «Quando sarete giunti nella terra che vi do e abiterete in essa,
{15:3} voi mi offrirete sacrifici completi e sacrifici di comunione per mantenere le promesse fatte o come dono spontaneo, oppure in occasione di feste. Sceglierete per questo tori, montoni o capre; li farete bruciare o interamente o in parte, e io li accetterò volentieri.
{15:4} Chi mi presenterà questi sacrifici, dovrà anche portarmi due chili di farina mescolata con un litro e mezzo d’olio,
{15:5} e un litro e mezzo di vino per ogni agnello offerto come sacrificio completo o di comunione.
{15:6} Se si tratta di un montone, dovranno essere portati in aggiunta quattro chili di farina mescolata con due litri d’olio,
{15:7} e inoltre due litri di vino. Io li accetterò volentieri.
{15:8} Se si tratta di un toro, offerto come sacrificio completo o come sacrificio per il banchetto sacro o per mantenere una promessa fatta,
{15:9} dovranno essere portati in aggiunta sei chili di farina mescolata con tre litri d’olio,
{15:10} e inoltre tre litri di vino. Io accetterò volentieri questi sacrifici consumati dal fuoco in mio onore.
{15:11} «Così si dovrà fare ogni volta che viene offerto in sacrificio un toro, un montone, un agnello o un capro.
{15:12} Qualunque sia il numero degli animali offerti, ciascuno di essi dovrà essere accompagnato dalle offerte prescritte.
{15:13} Tutti gli Israeliti dovranno seguire queste prescrizioni quando mi presenteranno sacrifici. Io accetterò volentieri questi sacrifici consumati dal fuoco in mio onore.
{15:14} Anche gli stranieri residenti in mezzo a voi, soltanto di recente oppure da parecchie generazioni, dovranno seguire le stesse prescrizioni, quando mi presenteranno sacrifici. Io accetterò volentieri questi sacrifici consumati dal fuoco in mio onore.
{15:15} Queste prescrizioni saranno valide per tutti i partecipanti all’ assemblea sacra, siano Israeliti, siano stranieri, e dovranno restare invariate anche per le generazioni future.
{15:16} Le leggi e le prescrizioni saranno identiche per voi e per gli stranieri».
{i15:17} Offerta del pane
{15:17} Il Signore disse a Mosè
{15:18} di comunicare agli Israeliti queste prescrizioni: «Quando sarete giunti nella terra dove io vi conduco
{15:19} e potrete mangiare pane fatto sul posto, dovrete prenderne una parte e offrirmela.
{15:20} Come primizia di ogni infornata, metterete da parte una focaccia per presentarmela in offerta: farete come quando mi offrite una parte dei cereali al tempo della trebbiatura.
{15:21} Così mi offrirete la prima focaccia che tirerete fuori dal forno. Questa prescrizione varrà anche per le generazioni future».
{i15:22} Sacrifici per riparare una colpa involontaria
{15:22} Il Signore disse ancora: «Supponiamo che involontariamente non eseguiate una delle prescrizioni comunicate dal Signore a Mosè,
{15:23} una qualsiasi di quelle prescrizioni che Mosè vi ha dato in mio nome e che hanno valore per voi da quel giorno e varranno anche in seguito per i vostri discendenti:
{15:24} se la colpa è stata commessa senza che la comunità se ne sia resa conto, tutta la comunità mi offrirà un toro in sacrificio completo. Io l’accetterò volentieri. Saranno portate in aggiunta le offerte prescritte di farina e di vino, e inoltre sarà offerto un capro come sacrificio per il perdono.
{15:25} Il sacerdote compirà la cerimonia di purificazione per tutta l’ assemblea degli Israeliti. Così essi saranno perdonati: difatti si tratterà di una colpa involontaria. A causa di tale colpa infatti gli Israeliti mi hanno portato offerte da bruciare in mio onore e altre da offrire in sacrificio per ottenere il perdono.
{15:26} Il perdono sarà concesso a tutta la comunità degli Israeliti e anche agli stranieri residenti con loro, perché tutti resteranno coinvolti in quella colpa involontaria.
{15:27} «Se sarà una singola persona a commettere involontariamente una colpa, dovrà offrire un capretto di un anno, come sacrificio per il perdono.
{15:28} Il sacerdote compirà alla mia presenza la cerimonia di purificazione per la persona che ha commesso la colpa involontaria, e sarà perdonata.
{15:29} Questa legge vale per tutti quelli che avranno involontariamente disubbidito, siano Israeliti, siano stranieri residenti con loro.
{15:30} «Ma se un Israelita o uno straniero compie volontariamente una colpa e così mi offende, dovrà essere escluso dal popolo.
{15:31} Per aver disprezzato la mia parola e aver trasgredito i miei comandamenti, si renderà colpevole e dovrà essere escluso dal popolo».
{i15:32} Castigo di un uomo che non ha rispettato il sabato
{15:32} Mentre gli Israeliti si trovavano nel deserto, sorpresero un uomo a raccogliere legna in giorno di sabato.
{15:33} Lo condussero da Mosè e da Aronne, alla presenza di tutta la comunità.
{15:34} Poi lo tennero sotto sorveglianza, perché non sapevano ancora a quale pena condannarlo.
{15:35} Il Signore disse a Mosè: «Quell’uomo deve essere messo a morte! Tutta la comunità si raduni fuori dell’accampamento e gli scagli sassi, fino a farlo morire».
{15:36} La comunità eseguì l’ordine dato dal Signore a Mosè: spinse quell’uomo fuori dell’accampamento e gli gettò sassi. Così egli morì.
{i15:37} 15,37-41 Questi vv., preceduti da Deuteronomio 6,4-9 e 11,13-21, costituiscono la professione di fede e la preghiera quotidiana dei credenti ebrei (vedi anche Deuteronomio 22,12). Le frange ai vestiti degli Israeliti
{15:37} Il Signore disse a Mosè
{15:38} di comunicare agli Israeliti queste prescrizioni: «Voi e i vostri discendenti metterete frange con un filo viola ai bordi dei vostri vestiti.
{15:39} Porterete vestiti con frange, e quando le guarderete, ricorderete tutti i miei comandamenti. Così li metterete in pratica e non andrete vagando dietro il vostro cuore e i vostri desideri, che vi spingono a tradirmi.
{15:40} Farete invece attenzione a mettere in pratica tutti i miei comandamenti: voi appartenete a me.
{15:41} Io sono il Signore vostro Dio. Vi ho liberati dall’Egitto, per diventare il vostro Dio. Io soltanto sono il Signore vostro Dio».
{i16:1} Core, Datan e Abiràm si ribellano a Mosè
{16:1} Un levita di nome Core, figlio di Isar, del gruppo dei Keatiti, congiurò con tre uomini della tribù di Ruben: Datan e Abiràm, figli di Eliàb, e On, figlio di Pallu.
{16:2} Si ribellarono contro Mosè, dopo aver avuto l’appoggio di altri duecentocinquanta Israeliti: capi della comunità, delegati dall’ assemblea e persone in vista.
{16:3} Radunatisi per protestare contro Mosè e Aronne, dissero loro: «Voi state esagerando. Tutti i componenti della comunità d’Israele appartengono al Signore: egli è in mezzo a loro. Perché dunque voi pretendete di essere superiori a tutto il resto del popolo del Signore?».
{16:4} Al sentire queste parole Mosè si gettò con la faccia a terra,
{16:5} poi disse a Core e alla sua gente: «Domattina il Signore dichiarerà chi gli appartiene, a chi è riservato l’avvicinarsi a lui. Soltanto chi il Signore ha scelto, potrà presentarsi davanti a lui.
{16:6} Tu, Core, con la tua banda, farete così: prenderete alcuni bracieri,
{16:7} li riempirete di carboni accesi e, alla presenza del Signore, vi metterete sopra incenso. Allora si vedrà chi il Signore ha scelto, e perciò gli appartiene. Siete voi, leviti, che state esagerando!».
{16:8} Poi Mosè, rivolto a Core, aggiunse: «Ascoltatemi, leviti!
{16:9} Non vi basta il fatto che il Signore, il Dio d’Israele, ha scelto voi fra tutti gli altri Israeliti? Vi concede di avvicinarvi a lui, per prestare servizio nella sua Abitazione e per celebrare il culto in nome di tutta la comunità d’Israele.
{16:10} Il Signore ha permesso a te, Core, e a tutti i tuoi fratelli leviti di avvicinarvi a lui, e voi pretendete in più anche le funzioni dei sacerdoti?
{16:11} In questo modo tu e la tua banda non criticate soltanto Aronne, ma vi ribellate contro il Signore».
{16:12} In seguito Mosè mandò a chiamare Datan e Abiràm, i figli di Eliàb, ed essi risposero: «Non vogliamo venire.
{16:13} Tu ci hai fatto lasciare una terra dove scorre latte e miele, per portarci a morire nel deserto. Ma questo non ti basta: tu vorresti anche importi su di noi come nostro capo.
{16:14} Non ci hai per nulla condotti in una terra dove scorre latte e miele, non ci hai dato in possesso né campi né vigne; ci prendi per ciechi? Noi ci rifiutiamo di venire!».
{16:15} Mosè fu preso da grande sdegno e disse al Signore: «Non accettare le loro offerte. Io non ho mai preso niente a loro, nemmeno un asino; non ho mai fatto torto a nessuno di loro!».
{i16:16} Dio castiga Core, Datan e Abiràm
{16:16} Mosè disse a Core: «Tu e la tua banda verrete a presentarvi domani davanti al Signore; ci sarà anche Aronne.
{16:17} Ciascuno dei tuoi duecentocinquanta sostenitori prenderà il proprio braciere, vi metterà dentro incenso e lo porterà davanti al Signore. Anche tu e Aronne porterete ciascuno il vostro braciere».
{16:18} Core e i suoi sostenitori ubbidirono: ciascuno di loro prese un braciere, lo riempì di carboni accesi, vi mise sopra incenso e si recò all’ingresso della tenda dell’incontro. Si presentarono anche Mosè e Aronne.
{16:19} Core riunì di fronte a loro, davanti all’ingresso della tenda, tutta la comunità d’Israele. Allora il Signore manifestò la sua presenza a tutta la comunità
{16:20} e disse a Mosè e ad Aronne:
{16:21} «Allontanatevi da quella gente, perché li distruggerò in un solo istante!».
{16:22} Essi si gettarono con la faccia a terra e dissero: «Dio, tu che hai dato la vita a tutta l’umanità, ti lascerai prendere da sdegno contro tutta la comunità, quando soltanto uno di loro fa il male?».
{16:23} Il Signore disse a Mosè:
{16:24} «Ordina alla comunità di allontanarsi dal luogo dove abitano Core, Datan e Abiràm!».
{16:25} Mosè si alzò e andò verso Datan e Abiràm, seguito dagli anziani d’Israele.
{16:26} Disse agli uomini radunati: «Andate via, lontano dalle tende di questi malvagi! Non toccate niente di quel che appartiene a loro, per non essere anche voi annientati a causa di tutti i loro peccati!».
{16:27} Il popolo si allontanò dal luogo dove abitavano Core, Datan e Abiràm. Datan e Abiràm erano usciti dalle loro tende e si erano fermati davanti ad esse insieme con le mogli, i figli grandi e i piccoli.
{16:28} Mosè disse: «Tra poco avrete la prova che il Signore mi ha davvero inviato a compiere tutto questo, oppure se agisco di testa mia.
{16:29} Se questa gente avrà la stessa sorte di tutti e morirà di morte naturale, allora il Signore non mi ha inviato.
{16:30} Se invece il Signore compirà qualcosa di straordinario, se la terra si aprirà per inghiottirli con tutto quel che appartiene loro, e piomberanno vivi nella voragine, allora avrete la prova che essi hanno disprezzato il Signore».
{16:31} Appena Mosè ebbe finito di parlare, il suolo si spaccò sotto i piedi di Datan e Abiràm.
{16:32} La terra si aprì e li inghiottì insieme con le loro famiglie; sprofondarono pure i sostenitori di Core e tutti i loro beni.
{16:33} Quegli uomini e tutta la loro gente piombarono vivi nel mondo dei morti. La terra li ricoprì, e scomparvero dall’ assemblea del popolo d’Israele.
{16:34} Tutti gli Israeliti che si trovavano là vicino, quando sentirono le loro grida, fuggirono, per paura che la terra inghiottisse anche loro.
{16:35} Divampò una fiamma mandata dal Signore e bruciò vivi i duecentocinquanta uomini che presentavano l’incenso sui bracieri.
{i16:36} I bracieri dei sostenitori di Core
{16:36} Il Signore disse a Mosè:
{16:37} «Ordina a Eleàzaro, figlio del sacerdote Aronne, di ricuperare i bracieri dal fuoco e di disperdere lontano i carboni accesi. Quei bracieri sono sacri,
{16:38} perché sono stati presentati a me, anche se da uomini che hanno pagato con la vita il peccato commesso. Con il martello li ridurrete in lastre metalliche con le quali ricoprirete l’ altare. Saranno un avvertimento per gli Israeliti».
{16:39} Il sacerdote Eleàzaro prese i bracieri di bronzo, presentati al Signore dai duecentocinquanta che erano stati bruciati vivi, e li ridusse in lastre per ricoprire l’altare, come il Signore gli aveva ordinato per mezzo di Mosè.
{16:40} Quel rivestimento doveva ricordare agli Israeliti che nessuno, all’infuori dei discendenti di Aronne, può presentare l’offerta dell’incenso davanti al Signore. Se qualcun altro osa farlo, corre il rischio di subire la stessa sorte di Core e della sua gente.
{i16:41} Il popolo critica Mosè e Aronne
{16:41} Il giorno seguente tutta la comunità degli Israeliti si mise a criticare Mosè e Aronne. Dissero loro: «Voi avete fatto morire il popolo del Signore!».
{16:42} Erano radunati per protestare contro Mosè e Aronne, quando a un certo punto si voltarono verso la tenda dell’incontro. La videro coperta dalla nube: il Signore manifestava la sua presenza.
{16:43} Mosè e Aronne si recarono davanti alla tenda,
{16:44} e il Signore disse a Mosè:
{16:45} «Allontanatevi da quella gente: li distruggerò in un solo istante!». Mosè e Aronne si gettarono con la faccia a terra.
{16:46} Poi Mosè disse ad Aronne: «Procurati un braciere; prenderai dall’ altare carboni accesi, riempirai il braciere e vi metterai sopra incenso. Andrai in fretta a compiere sull’ assemblea la cerimonia di purificazione, perché il Signore è pieno di sdegno e il flagello distruttore è già cominciato».
{16:47} Aronne eseguì l’ordine di Mosè e corse in mezzo al popolo, dove era già cominciato il flagello. Bruciò incenso e compì per il popolo la cerimonia di purificazione:
{16:48} si pose tra gli Israeliti morti e quelli ancora in vita. Allora il flagello cessò.
{16:49} Il numero delle vittime del flagello fu di quattordicimilasettecento, senza contare i sostenitori di Core morti prima.
{16:50} Appena il flagello cessò, Aronne tornò da Mosè all’ingresso della tenda dell’incontro.
{i17:1} 17,16-28 In alcune edizioni della Bibbia questi versetti portano la numerazione 17,1-13 (vedi nota a 17,1-15). Il bastone di Aronne
{17:1} Il Signore disse a Mosè:
{17:2} «Ordina agli Israeliti che ogni capotribù ti consegni un bastone. Prenderai dunque i dodici bastoni e inciderai su ciascuno di essi il nome della tribù corrispondente.
{17:3} Sul bastone della tribù di Levi scriverai il nome di Aronne. Ci sarà così un bastone per ciascun capotribù.
{17:4} Porrai i bastoni nella tenda dell’incontro, davanti all’arca dove sono custoditi i miei insegnamenti, il posto stabilito per incontrarmi con voi.
{17:5} Dal bastone della persona che io ho scelto, spunteranno gemme. Così farò finire una volta per sempre le critiche che gli Israeliti muovono a me nei vostri riguardi».
{17:6} Mosè trasmise questi ordini agli Israeliti. Allora tutti i capitribù gli consegnarono un bastone ciascuno, uno per tribù. Mosè ricevette in tutto dodici bastoni, compreso quello di Aronne.
{17:7} Andò a porli davanti al Signore, nella tenda dove erano custoditi gli insegnamenti del Signore.
{17:8} Il giorno seguente, Mosè si recò nella tenda e vide che dal bastone di Aronne, quello della tribù di Levi, erano spuntate non soltanto gemme, ma anche fiori e che aveva persino mandorle mature.
{17:9} Mosè prese nella tenda, dalla presenza del Signore, tutti i bastoni e andò a mostrarli agli Israeliti. Tutti poterono osservarli; i capi ritirarono ciascuno il suo.
{17:10} Il Signore disse ancora a Mosè: «Porta di nuovo il bastone di Aronne davanti all’arca, dove sono custoditi i miei insegnamenti. Sarà conservato là, come monito per i ribelli. Così porrai fine alle critiche che mi fanno, ed essi non correranno più il rischio di morire».
{17:11} Mosè fece esattamente come il Signore aveva ordinato.
{i17:12} Ruolo dei sacerdoti e dei leviti
{17:12} Gli Israeliti dissero a Mosè: «Non vedi? Stiamo per perire! Moriamo, moriamo tutti!
{17:13} Chiunque si avvicina all’ Abitazione del Signore muore! Dobbiamo proprio morire tutti in questo modo dal primo all’ultimo senza eccezione?».
{18:1} Il Signore disse ad Aronne: «Tu, i tuoi discendenti e la tribù, sarete considerati responsabili delle colpe contro il santuario. Inoltre tu e i tuoi discendenti sarete responsabili delle colpe che commetterete nell’esercizio delle vostre funzioni di sacerdoti.
{18:2} Tu farai venire accanto a te i tuoi fratelli leviti. Quando vi recherete davanti alla tenda, dove sono custoditi gli insegnamenti del Signore, essi si uniranno a te e ai tuoi discendenti come aiutanti:
{18:3} resteranno al tuo servizio e al servizio della tenda sacra. Ma non dovranno avvicinarsi agli oggetti sacri o all’ altare; così, né voi, né loro, correrete il rischio di morire.
{18:4} Essi saranno i tuoi aiutanti nella tenda dell’incontro sia per le funzioni sacre, sia per i lavori da fare, e a nessun altro sarà consentito avvicinarsi a voi.
{18:5} Il servizio nel santuario e all’altare lo eserciterete esclusivamente voi; così eviterete di provocare di nuovo il mio sdegno contro gli Israeliti.
{18:6} Io ho scelto i vostri fratelli della tribù di Levi tra gli altri Israeliti: essi mi appartengono, e io li assegno al vostro servizio per eseguire i lavori necessari alla tenda dell’incontro.
{18:7} Ma soltanto tu, Aronne, e i tuoi discendenti, potrete esercitare le funzioni di sacerdoti all’altare e nel luogo santissimo dietro il tendaggio di separazione. Sono io ad assegnarvi in dono questo ministero; se qualcun altro eserciterà funzioni riservate a voi, sarà messo a morte!».
{i18:8} I proventi dei sacerdoti
{18:8} Il Signore disse ancora ad Aronne: «Ecco, affido a te l’amministrazione di tutte le offerte che gli Israeliti mi consacrano. Io le assegno a te: saranno la parte riservata a te e ai tuoi discendenti. Questa disposizione resterà valida per sempre.
{18:9} Brucerai nel fuoco la parte destinata a me. Tra le offerte molto sante a te spetterà questo: tutto quello che gli Israeliti presenteranno a me come offerta di elementi vegetali o come sacrificio per il perdono o come sacrificio di riparazione. Queste parti molto sacre saranno riservate a te e ai tuoi discendenti.
{18:10} Saranno il vostro cibo, ma potranno mangiarle soltanto gli uomini e i ragazzi, perché sono cibi molto sacri.
{18:11} Spetterà a te anche una parte delle offerte portate dagli Israeliti, che tu presenterai a me con il gesto rituale: io le assegno a te e ai tuoi discendenti per sempre. Questi cibi potranno mangiarli gli uomini e le donne della tua famiglia, se sono in stato di purità rituale.
{18:12} Inoltre assegno a te anche i primi frutti della campagna: l’olio fresco, il vino nuovo e i cereali che gli Israeliti mi consacrano.
{18:13} Così tutte le primizie dei raccolti portati a me dagli Israeliti apparterranno a te; potranno mangiarle tutti i componenti della tua famiglia, se sono in stato di purità rituale.
{18:14} Inoltre ti apparterrà quel che gli Israeliti mi consacrano in modo definitivo.
{18:15} Ti apparterranno tutti i figli primogeniti e i primi parti degli animali che verranno offerti a me; però tu farai riscattare i figli primogeniti e i primi parti degli animali ritualmente impuri.
{18:16} Il prezzo del riscatto di un bambino sarà pagato al termine di un mese dalla nascita. Tu lo fisserai in modo che sia equivalente alla somma di cinque monete d’argento, secondo la moneta ufficiale del santuario, della quale il peso è di dieci grammi.
{18:17} Un vitello, un agnello o un capretto di primo parto non potrà essere riscattato: questi animali appartengono esclusivamente a me. Verserete il loro sangue sull’ altare e farete bruciare le parti grasse come sacrificio completo: io lo accetterò volentieri.
{18:18} Invece spetterà a te la carne magra di questi animali, così come ti è riservato il petto e la coscia destra di quel che presenterai a me con il gesto rituale.
{18:19} Inoltre assegno a voi quel che gli Israeliti presenteranno a me come offerte sante. Apparterranno per sempre a te e ai tuoi discendenti, maschi e femmine: è un impegno irrevocabile, come un’ alleanza sigillata con il sale, che io, il Signore, prendo con te e con la tua discendenza».
{18:20} Il Signore aggiunse rivolto ad Aronne: «Tu non riceverai in possesso un territorio nella terra che darò agli Israeliti. Sono io il tuo patrimonio e la tua fonte di sostentamento in mezzo agli altri Israeliti».
{i18:21} I proventi dei leviti
{18:21} Il Signore disse: «Ecco il compenso che do ai leviti per il servizio svolto nella tenda dell’incontro: diventerà loro proprietà la decima parte dei raccolti della terra d’Israele.
{18:22} Gli altri Israeliti non dovranno più avvicinarsi alla tenda sacra, altrimenti si renderebbero colpevoli e dovrebbero morire.
{18:23} Soltanto i leviti dovranno svolgere il servizio alla tenda; perciò saranno responsabili delle proprie colpe. Questa disposizione resterà valida in futuro per tutte le generazioni. I leviti non riceveranno in possesso un territorio come le altre tribù d’Israele.
{18:24} In cambio io do loro in possesso le decime che gli Israeliti mi offriranno. Per questo ho detto loro che, a differenza delle altre tribù d’Israele, non avranno un proprio territorio».
{18:25} Il Signore disse a Mosè
{18:26} di comunicare ai leviti queste prescrizioni: «Quando gli Israeliti vi porteranno la decima, che vi ho assegnata in possesso, voi dovrete prelevare da essa la decima parte per offrirmela.
{18:27} Questo corrisponderà per voi a quel che gli altri Israeliti preleveranno dal raccolto dei cereali o dal vino nuovo o dall’olio fresco per offrirmelo.
{18:28} Così anche voi mi porterete la vostra offerta; la metterete da parte, da tutte le decime che riceverete dagli altri Israeliti: essa è la parte riservata a me. La consegnerete al sacerdote Aronne.
{18:29} Da tutte le offerte che riceverete, toglierete integralmente la parte migliore, che sarà consacrata a me.
{18:30} Dopo aver tolto quella parte, terrete per voi il resto, come gli altri Israeliti tengono per sé il resto dei cereali, del vino nuovo o dell’olio.
{18:31} Potrete consumare questi cibi in qualunque posto e con tutta la vostra famiglia, perché è la vostra paga, il compenso per il servizio che fate nella tenda dell’incontro.
{18:32} Una volta separata e riservata a me la parte migliore, non ci sarà più per voi il pericolo di rendervi colpevoli; non profanerete quindi le offerte sante degli Israeliti e non correrete il rischio di morire».
{i19:1} Le ceneri della mucca rossa
{19:1} Il Signore disse a Mosè e ad Aronne:
{19:2} «Vi prescrivo questa legge rituale: Ordinate agli Israeliti di procurarvi una mucca rossa, sana e senza alcun difetto, che non abbia mai portato il giogo.
{19:3} La consegnerete al sacerdote Eleàzaro. Egli la condurrà fuori dell’accampamento e la farà sgozzare alla sua presenza.
{19:4} Poi il sacerdote Eleàzaro prenderà un po’ di quel sangue e con un dito lo spruzzerà sette volte in direzione della facciata della tenda dell’incontro.
{19:5} Sotto i suoi occhi, la mucca sarà bruciata interamente: pelle, carne, sangue e intestini.
{19:6} Il sacerdote prenderà un pezzo di legno di cedro, un ramo di issòpo e una corda rossa e li getterà nel fuoco dove brucia la mucca.
{19:7} Poi il sacerdote laverà i suoi vestiti e, dopo aver fatto il bagno, tornerà nell’accampamento, ma resterà in stato d’ impurità rituale fino a sera.
{19:8} Anche chi farà bruciare la mucca dovrà lavarsi i vestiti e fare il bagno e resterà in stato di impurità fino a sera.
{19:9} «Un uomo in condizione di purità rituale raccoglierà le ceneri della mucca e le porterà in un posto fuori dell’accampamento. La comunità d’Israele conserverà quelle ceneri, per preparare l’acqua destinata al rito di purificazione. (Questo rito ha valore di sacrificio offerto per ottenere il perdono dei peccati).
{19:10} Chi raccoglierà le ceneri della mucca dovrà lavarsi i vestiti e resterà in stato di impurità fino a sera. «Queste prescrizioni rituali dovranno essere osservate per sempre, sia dagli Israeliti, sia dagli stranieri residenti presso di loro».
{i19:11} Legge sulla purificazione
{19:11} «Chiunque tocca il cadavere di una persona, non importa chi sia il defunto, resta impuro per una settimana.
{19:12} Il terzo e il settimo giorno egli dovrà aspergersi con l’acqua della purificazione, e allora diventerà di nuovo puro. Ma se trascura di purificarsi, sia il terzo sia il settimo giorno, egli resterà impuro.
{19:13} Chi tocca il cadavere di una persona e trascura di purificarsi, profana l’ Abitazione del Signore e perciò dovrà essere escluso dal popolo d’Israele. Poiché non si è asperso con l’acqua della purificazione, resta impuro.
{19:14} «Altre prescrizioni: se in una tenda muore una persona, tutti quelli che vi entrano e tutti quelli che sono presenti là restano impuri per una settimana.
{19:15} Se nella tenda ci sono recipienti aperti, non chiusi con un coperchio fissato con spago, il loro contenuto è impuro.
{19:16} Chiunque in campagna si imbatte nel cadavere di una persona uccisa o morta di morte naturale, oppure si imbatte in ossa umane o in una tomba, resta impuro per una settimana.
{19:17} «Per la purificazione della persona in stato di impurità, si dovrà prendere un po’ delle ceneri della mucca bruciata in sacrificio per il perdono dei peccati. La cenere sarà messa in un recipiente, che dovrà essere riempito con acqua di sorgente.
{19:18} Un uomo in stato di purità rituale prenderà un ramo di issòpo, lo immergerà in quell’acqua e aspergerà la tenda del morto, tutti gli oggetti al suo interno e tutte le persone presenti, oppure aspergerà la persona che ha toccato ossa umane o il cadavere di una persona uccisa o morta naturalmente, o una tomba.
{19:19} Quest’ aspersione dovrà essere compiuta sulla persona in stato di impurità il terzo e il settimo giorno. Dopo l’aspersione del settimo giorno, quella persona dovrà lavarsi i vestiti, fare il bagno e alla sera sarà pura.
{19:20} Ma se una persona impura non si purifica, dovrà essere esclusa dalla comunità d’Israele, perché profana il santuario del Signore. Poiché non si è aspersa con l’acqua della purificazione, resta impura.
{19:21} «Gli Israeliti dovranno in futuro osservare per sempre queste prescrizioni rituali. Chi fa l’aspersione con l’acqua della purificazione dovrà lavarsi i vestiti, e chiunque tocca quell’acqua resterà impuro fino a sera.
{19:22} Tutto quel che tocca un uomo in stato di impurità, diventa impuro, e chi tocca un uomo impuro resta impuro fino a sera».
{i20:1} Miracolo dell’acqua che sgorga dalla roccia (vedi Esodo 17,1-7)
{20:1} Durante il primo mese dell’anno tutta la comunità degli Israeliti giunse nel deserto di Sin e si stabilì a Kades. Là morì Miriam e fu sepolta.
{20:2} Mancava l’acqua per la comunità. Allora gli Israeliti si radunarono attorno a Mosè e Aronne
{20:3} e si misero a litigare con Mosè. Gli dissero: «Sarebbe stato meglio per noi essere morti insieme ai nostri fratelli che perirono davanti alla tenda del Signore!
{20:4} Perché avete condotto il popolo del Signore qui, nel deserto? Volete proprio vedere morire qui noi e il nostro bestiame?
{20:5} Perché ci avete fatto lasciare l’Egitto, per condurci in un posto così orribile? Qui non si può seminare nulla; non ci sono né piante di fico né viti né melograni; non c’è nemmeno acqua da bere!».
{20:6} Mosè e Aronne si allontanarono dagli Israeliti e andarono a gettarsi con il volto a terra davanti alla tenda dell’incontro. Il Signore manifestò loro la sua presenza
{20:7} e disse a Mosè:
{20:8} «Prendi il tuo bastone e poi, con tuo fratello Aronne, raduna gli Israeliti. Sotto i loro occhi parlerete a questa roccia, ed essa darà acqua. Farai sgorgare acqua da questa roccia, per dar da bere agli Israeliti e al loro bestiame».
{20:9} Mosè eseguì l’ordine ricevuto e andò a prendere il suo bastone nella tenda del Signore.
{20:10} Poi, insieme ad Aronne, radunò gli Israeliti davanti alla roccia indicata e disse: «Sentitemi, o ribelli! Saremo noi capaci di far scaturire per voi acqua da questa roccia?».
{20:11} Allora Mosè alzò il suo braccio e colpì due volte la roccia con il bastone. Subito uscì una grande quantità d’acqua, e poterono dissetarsi gli Israeliti e il loro bestiame.
{20:12} Ma il Signore disse a Mosè e ad Aronne: «Non avete avuto fiducia in me; non avete lasciato che la mia santità si manifestasse agli occhi degli Israeliti! Perciò non sarete voi a far entrare questo popolo nella terra che do loro».
{20:13} Proprio per questo episodio quella sorgente porta il nome di acque di Merìba (acque del Litigio), appunto perché gli Israeliti si misero a litigare con il Signore. In quell’occasione il Signore manifestò la sua santità.
{i20:14} Il re di Edom impedisce il passaggio degli Israeliti
{20:14} Da Kades Mosè inviò messaggeri al re di Edom, perché gli dicessero: «Questo è il messaggio dei tuoi fratelli Israeliti. Tu sei a conoscenza di tutte le difficoltà che abbiamo incontrato.
{20:15} In passato i nostri antenati sono andati in Egitto e il nostro popolo è rimasto là per molto tempo. Ma poi gli Egiziani si sono messi a maltrattare i nostri padri e noi.
{20:16} Abbiamo invocato l’aiuto del Signore. Egli ha dato ascolto alle nostre grida e ha inviato il suo angelo per farci uscire dall’Egitto. Ora noi siamo a Kades, una città ai confini del tuo territorio».
{20:17} Ti preghiamo di permetterci di attraversare il tuo territorio. Noi non calpesteremo né i campi né le vigne e non berremo l’acqua dei pozzi. Seguiremo la strada principale, senza deviare mai da essa, finché non avremo attraversato il tuo territorio.
{20:18} Il re di Edom rispose: — Non passate per il mio territorio! Se ci proverete, vi farò guerra!
{20:19} I messaggeri Israeliti insistettero: — Andremo per la nostra strada. Se avremo bisogno d’acqua per noi e per il nostro bestiame, te la pagheremo. Ti chiediamo semplicemente di lasciarci passare a piedi.
{20:20} Il re ripeté: — Non passate di qua! Gli Edomiti si mossero contro gli Israeliti con un esercito grande e forte.
{20:21} Così impedirono al popolo d’Israele di attraversare il loro territorio. Allora gli Israeliti presero un’altra direzione.
{i20:22} Morte di Aronne
{20:22} Gli Israeliti lasciarono tutti insieme Kades e giunsero al monte Or,
{20:23} nei pressi della frontiera con il territorio di Edom. Là il Signore disse a Mosè e ad Aronne:
{20:24} «Tra poco Aronne vi lascerà per sempre. Non entrerà ∆ nella terra che do al popolo d’Israele, perché vi siete ribellati ai miei ordini alla sorgente di Merìba.
{20:25} Tu, Mosè, prendi con te Aronne e suo figlio Eleàzaro, e salite sulla cima del monte Or.
{20:26} Là toglierai ad Aronne i suoi vestiti sacerdotali e li farai indossare a suo figlio Eleàzaro. Aronne morirà lassù».
{20:27} Mosè eseguì l’ordine del Signore: sotto gli occhi di tutta la comunità salirono tutti e tre sulla cima del monte Or.
{20:28} Mosè prese i vestiti di Aronne e li fece indossare al suo figlio Eleàzaro. Aronne morì lassù, sulla cima. Allora Mosè ed Eleàzaro scesero dalla montagna.
{20:29} Tutta la comunità degli Israeliti capì che Aronne era morto. Per la sua morte fecero lutto trenta giorni.
{i21:1} Vittoria degli Israeliti contro i Cananei
{21:1} Il re di Arad, che era cananeo e abitava nella zona desertica del sud, venne a sapere che gli Israeliti passavano per la strada di ∆ Atarìm. Li attaccò e fece prigionieri alcuni di loro.
{21:2} Allora il popolo d’Israele fece al Signore questa promessa: «Se tu ci fai sconfiggere questo popolo, destineremo allo sterminio le sue città».
{21:3} Il Signore ascoltò l’invocazione degli Israeliti e diede loro la vittoria su quei Cananei. Gli Israeliti li uccisero e distrussero completamente le loro città. Appunto per questo quella regione fu chiamata Corma (lo Sterminio).
{i21:4} I serpenti velenosi
{21:4} Gli Israeliti lasciarono il monte Or e si misero in marcia in direzione del Mar Rosso, per passare a fianco della frontiera del ∆ territorio degli Edomiti. Per strada il popolo si scoraggiò
{21:5} e si mise a protestare contro Dio e contro Mosè. Dicevano: «Perché ci avete fatto lasciare l’Egitto? Per farci morire nel deserto? Siamo senza pane e senz’acqua, e ci è ormai venuta la nausea per la manna, questo misero cibo!».
{21:6} Il Signore mandò contro di loro serpenti velenosi, i quali morsero un gran numero d’Israeliti, che morirono.
{21:7} Il resto del popolo andò da Mosè e gli disse: «Abbiamo fatto male a criticare il Signore e a criticare te. Ma tu prega il Signore perché allontani da noi i serpenti». Mosè supplicò il Signore per il popolo.
{21:8} Allora il Signore disse a Mosè: «Fa’ un serpente di metallo e fissalo in cima a una pertica. Chi sarà morso da un serpente e guarderà quello di metallo, salverà la propria vita!».
{21:9} Mosè fuse un serpente di bronzo e lo pose in cima a una pertica. Da allora, chiunque veniva morso da un serpente e guardava il serpente di bronzo, restava in vita.
{i21:10} La marcia fino al monte Pisga
{21:10} Gli Israeliti si misero in marcia e andarono ad accamparsi a Obot.
{21:11} Lasciata quella località, andarono ad accamparsi a Iie-Abarìm, nella zona desertica a est del territorio di Moab.
{21:12} Partiti di là, fecero tappa sulle sponde del torrente Zered.
{21:13} Poi proseguirono la marcia e oltrepassarono il torrente Arnon. Esso nasce nel territorio degli Amorrei, e dopo aver percorso la zona desertica, segna il confine fra il territorio di Moab e quello degli Amorrei.
{21:14} Di quel torrente si parla nel libro intitolato ‘Le guerre del Signore’, dove si dice: «Vaèb in Sufa con i suoi affluenti, l’Arnon
{21:15} con il pendio e i suoi affluenti, che scende verso la località di Ar e costeggia la frontiera di Moab».
{21:16} Dal torrente Arnon giunsero alla località chiamata Beèr (il Pozzo). Là il Signore ordinò a Mosè: «Raduna il popolo e io darò loro acqua».
{21:17} In quell’occasione gli Israeliti intonarono questo canto: «Sgorga, o acqua, dal pozzo alle nostre grida di acclamazione!
{21:18} Sei un pozzo fatto da prìncipi, scavato da nobili. Per te essi hanno usato i bastoni e gli scettri, le insegne del comando!». Poi, lasciato il deserto, gli Israeliti giunsero a Mattanà.
{21:19} Di là andarono ad accamparsi a Nacalièl, e nella tappa seguente, a Bamòt.
{21:20} Infine giunsero nella valle che attraversava le steppe di Moab, in direzione della cima del monte Pisga, che domina il deserto.
{i21:21} Vittoria degli Israeliti sui re Sicon e Og (vedi Deuteronomio 2,24–3,7)
{21:21} Gli Israeliti inviarono messaggeri a Sicon, re degli Amorrei. Essi gli dissero:
{21:22} «Lasciaci attraversare il tuo territorio. Non devieremo mai dalla strada, non calpesteremo né i campi né le vigne e non berremo l’acqua dei tuoi pozzi. Seguiremo la strada principale, finché non avremo attraversato il tuo territorio».
{21:23} Ma Sicon non permise agli Israeliti di passare. Radunò tutti i suoi soldati, si mise in marcia contro il popolo d’Israele fino a Iaas, nel deserto, e lo attaccò.
{21:24} Ma gli Israeliti lo sconfissero e occuparono tutto il suo territorio, dal torrente Arnon, a sud, fino al torrente Iabbok, a nord, e fino alla frontiera fortificata del popolo di Ammon, a est.
{21:25} Si impadronirono di tutte le città degli Amorrei, compresa Chesbon con i villaggi vicini, e vi si stabilirono.
{21:26} Chesbon era la capitale del regno del re amorreo Sicon, da quando questi aveva fatto guerra al precedente re di Moab e aveva occupato tutta la regione fino al torrente Arnon.
{21:27} A proposito di questo fatto i poeti hanno detto: «Venite! Sia ricostruita la città di Chesbon, sia rifatta la capitale di Sicon!
{21:28} Chesbon ha appiccato il fuoco, la capitale di Sicon ha provocato un incendio che ha divorato Ar nel territorio di Moab e i proprietari delle alture a fianco del torrente Arnon.
{21:29} Che disgrazia è per te, Moab! Sei perduto, o popolo che adori il dio Camos! Gli uomini sono dovuti fuggire e le donne sono state fatte prigioniere dal re amorreo Sicon.
{21:30} Ma noi abbiamo colpito gli Amorrei con le nostre frecce: ora la città di Chesbon è rasa al suolo e tutto il territorio è devastato fino alla città di Dibon. Abbiamo distrutto tutto fino a Nofach e a Màdaba».
{21:31} Così, gli Israeliti si stabilirono nel territorio degli Amorrei.
{21:32} Mosè mandò spie a esplorare la città di Iazer; gli Israeliti conquistarono questa città con i villaggi vicini, e cacciarono via gli Amorrei.
{21:33} In seguito gli Israeliti cambiarono direzione e presero la strada che porta nella regione di Basan. Og, re di Basan, marciò con tutto il suo esercito contro gli Israeliti, per attaccarli nei pressi della città di Edrei.
{21:34} Il Signore disse a Mosè: «Non aver paura di Og. Metterò in tuo potere lui, tutto il suo esercito e il suo territorio. Tratterai il re Og come hai fatto con il re amorreo Sicon, che risiedeva a Chesbon».
{21:35} Gli Israeliti sconfissero Og, i suoi figli e tutto il suo esercito. Li sterminarono senza risparmiarne nemmeno uno. Così occuparono il territorio del re Og.
{i22:1} Sull’altipiano di Moab Il re Balak chiama l’indovino Balaam
{22:1} Gli Israeliti partirono e andarono ad accamparsi nelle steppe di Moab, a est del Giordano, all’altezza di Gerico.
{22:2} Balak, figlio di Sippor, che a quel tempo era re di Moab, venne a sapere quel che gli Israeliti avevano fatto
{22:3} agli Amorrei. Il re e tutto il popolo furono presi dal terrore davanti al numero degli Israeliti. Allora i Moabiti dissero
{22:4} ai capi Madianiti: «Questa massa di gente devasterà tutto, qui nelle vicinanze, come una mandria di buoi divora l’erba di un prato!».
{22:5} Balak mandò messaggeri da Balaam, figlio di Beor, il quale abitava a Petor, una città sulle sponde dell’Eufrate nel territorio ∆ degli Ammaviti. Furono incaricati di portare questo messaggio da parte del re: «Un’intera nazione è uscita dall’Egitto e ora ricopre la superficie del territorio. Si sono accampati proprio vicino a me.
{22:6} Ti prego, vieni subito in mio aiuto; maledici questo popolo, perché è più forte del mio. Forse, così riuscirò a vincerlo e a cacciarlo via dal territorio. So bene questo: chi tu benedici, è benedetto, e chi tu maledici, è maledetto!».
{22:7} I capi di Moab e di Madian partirono con quanto era necessario per pagare l’indovino. Giunti da lui, gli riferirono il messaggio di Balak.
{22:8} Allora Balaam disse loro: «Fermatevi qui stanotte. Domani vi darò la risposta che il Signore mi comunicherà». I capi di Moab pernottarono a casa di Balaam,
{22:9} e Dio venne a domandare a Balaam: — Chi sono quelli che hai ospitato?
{22:10} Balaam gli rispose: — Sono messaggeri che il re di Moab Balak, figlio di Sippor, ha mandato da me per comunicarmi:
{22:11} «Il popolo uscito dall’Egitto ricopre la superficie del territorio. Vieni in mio aiuto e maledicilo. Forse così riuscirò a vincerlo e a cacciarlo via».
{22:12} Dio disse a Balaam: — Non andrai con loro e non maledirai quel popolo, perché io l’ho benedetto!
{22:13} Il mattino seguente, appena si alzò, Balaam disse ai messaggeri di Balak: «Tornate nel vostro paese. Il Signore non mi lascia venire con voi».
{22:14} I capi di Moab fecero ritorno da Balak e gli dissero: «Balaam ha rifiutato di accompagnarci».
{22:15} Balak incaricò altri messaggeri, scelti tra i capi. Furono più numerosi e più importanti dei primi.
{22:16} Si recarono da Balaam e gli riferirono questo messaggio: «Io, Balak, figlio di Sippor, ti prego: non rifiutare di venire da me!
{22:17} Ti colmerò di onori e farò tutto quel che mi chiederai. Vieni, maledici questo popolo!».
{22:18} Ma Balaam rispose ai messaggeri di Balak: «Anche se Balak mi desse tutto l’argento e l’oro del suo palazzo, io non potrei trasgredire gli ordini del Signore, mio Dio, in nulla: né in grandi né in piccole cose.
{22:19} Perciò fermatevi qui stanotte e io verrò a sapere quel che il Signore avrà da dirmi di nuovo».
{22:20} Durante la notte il Signore venne a dire a Balaam: «Se questi uomini sono venuti a chiamarti, parti pure con loro. Ma farai soltanto quel che ti indicherò».
{22:21} Al mattino Balaam sellò la propria asina e partì con i capi Moabiti.
{i22:22} L’asina di Balaam
{22:22} La partenza di Balaam provocò lo sdegno di Dio. Balaam cavalcava l’asina, accompagnato da due servitori. L’ angelo del Signore andò a piazzarsi sulla strada per sbarrargli il passaggio.
{22:23} L’asina vide l’angelo del Signore fermo in mezzo alla strada con la spada in mano; allora si scostò e passò attraverso i campi. Balaam frustò l’asina per riportarla sulla strada.
{22:24} In seguito l’angelo del Signore andò a mettersi in un punto dove la strada era incavata: attraversava vigneti, e c’era un muretto sia da una parte sia dall’altra.
{22:25} L’asina vide l’angelo del Signore: si strinse contro il muretto e schiacciò il piede di Balaam. Egli la frustò di nuovo.
{22:26} L’angelo del Signore li sorpassò ancora e andò a mettersi in un passaggio della strada così stretto che non si poteva scansarlo né a destra né a sinistra.
{22:27} L’asina lo vide e si sdraiò per terra con il padrone in groppa. Allora Balaam fu preso da una violenta collera e prese l’asina a bastonate.
{22:28} Il Signore diede all’asina la capacità di parlare ed essa disse a Balaam: — Che cosa ti ho fatto? È già la terza volta che mi batti!
{22:29} Balaam rispose: — Tu mi prendi in giro! Se avessi una spada, ti ammazzerei subito!
{22:30} L’asina replicò: — Eppure io sono la tua asina, quella che hai sempre cavalcato fino a oggi. Ho forse l’abitudine di comportarmi così con te? — No — egli rispose.
{22:31} In quell’istante il Signore aprì gli occhi a Balaam, ed egli vide l’angelo con la spada in mano fermo in mezzo alla strada. Allora si inchinò e si gettò con la faccia a terra.
{22:32} L’angelo gli domandò: — Perché hai battuto per tre volte la tua asina? Io sono venuto a sbarrarti la strada, perché secondo me hai deciso questo viaggio alla leggera.
{22:33} L’asina mi ha visto e per tre volte si è scansata da me. Altrimenti ti avrei ucciso subito; l’asina invece l’avrei lasciata in vita.
{22:34} Balaam disse all’angelo del Signore: — Sono colpevole. Io non sapevo che tu eri fermo sulla strada davanti a me. Ma se disapprovi questo viaggio, me ne torno a casa!
{22:35} Rispose l’angelo: — No! Accompagna pure questi uomini; però pronunzierai soltanto le parole che io ti suggerirò. Allora Balaam riprese il cammino in compagnia dei messaggeri di Balak.
{i22:36} Incontro di Balaam con Balak
{22:36} Quando Balak venne a sapere che Balaam stava per arrivare, gli andò incontro fino alla città moabita di Ar, situata alla frontiera del suo territorio, sulle sponde del torrente Arnon.
{22:37} Disse a Balaam: — Perché non hai accettato di venire qui da me la prima volta che ho mandato i messaggeri a chiamarti? Credevi forse che io non sarei stato in grado di ricompensarti?
{22:38} Balaam rispose al re: — Ebbene, ora eccomi qui da te. Ma che cosa dire? Io sono autorizzato a pronunziare solo le parole che Dio porrà sulla mia bocca.
{22:39} Poi Balaam partì con Balak. Si recarono a Kiriat-Cusòt.
{22:40} Balak offrì in sacrificio tori e montoni e mandò una porzione delle loro carni a Balaam e ai capi che lo accompagnavano.
{i22:41} Balaam benedice il popolo d’Israele
{22:41} Il mattino seguente Balak salì con Balaam su una collina dedicata al culto del dio Baal; di là si vedeva un settore dell’accampamento degli Israeliti.
{23:1} Balaam disse a Balak: «Costruisci qui per me sette altari e procurami sette tori e sette montoni».
{23:2} Balak eseguì l’ordine; poi offrirono in sacrificio completo un toro e un montone su ciascun altare.
{23:3} Balaam disse a Balak: «Resta qui, vicino ai sacrifici che hai offerto, mentre io andrò in disparte. Forse il Signore si manifesterà a me, e io ti comunicherò quel che mi indicherà». Poi salì su una collina dove non c’era vegetazione.
{23:4} Là Dio gli si manifestò. Balaam gli disse: «Ho fatto costruire sette altari e su ciascuno di essi ho offerto in sacrificio un toro e un montone».
{23:5} Il Signore comunicò a Balaam le parole che doveva trasmettere e gli ordinò di tornare da Balak.
{23:6} Balaam raggiunse Balak e lo trovò con i capi Moabiti vicino ai sacrifici offerti.
{23:7} Allora pronunziò questo messaggio: «Balak, il re di Moab, mi ha fatto venire da Aram, dai monti orientali. Mi ha detto: “Lancia maledizioni e minacce contro gli Israeliti, i discendenti di Giacobbe!”.
{23:8} Ma come potrei maledire chi non è maledetto da Dio? Come pronunziare minacce contro chi non è minacciato dal Signore?
{23:9} Osservo questo popolo dalla cima delle rocce, lo guardo dall’alto delle colline: è un popolo che vive in disparte e non si mescola con le altre nazioni.
{23:10} Chi potrebbe contare tutti i discendenti di Giacobbe? dire il numero delle moltitudini d’Israele? Mi auguro di morire come quei giusti: la mia fine possa essere come la loro!».
{23:11} Balak disse a Balaam: — Ma cosa mi hai fatto? Ti ho fatto venire per maledire i miei nemici e tu li colmi di benedizioni?
{23:12} Egli rispose: — Non è forse il mio compito trasmettere le parole che mi comunica il Signore?
{i23:13} Seconda benedizione di Balaam
{23:13} Balak disse a Balaam: «Vieni con me in un altro posto, dove vedrai tutti gli Israeliti. Di qui vedevi soltanto un lato del loro accampamento. Là li maledirai per me».
{23:14} Condusse Balaam a un posto di osservazione delle sentinelle, situato nei pressi della cima del monte Pisga. Anche là costruì sette altari e su ciascuno di essi offrì in sacrificio un toro e un montone.
{23:15} Balaam disse a Balak: «Resta qui, vicino ai sacrifici che hai offerto, mentre io andrò in disparte a incontrare il Signore».
{23:16} Il Signore si manifestò a Balaam, gli comunicò le parole da trasmettere e gli ordinò di tornare da Balak.
{23:17} Balaam raggiunse quindi Balak e lo trovò con i capi Moabiti vicino ai sacrifici offerti. Balak gli domandò: «Che cosa ha detto il Signore?».
{23:18} Allora Balaam pronunziò questo messaggio: «Ascoltami attentamente, Balak figlio di Sippor!
{23:19} Il Signore non è come un uomo che può mentire, non è come un essere umano che cambia idea. Quando mai ha parlato e poi non ha mantenuto la parola? Quando ha fatto una promessa e non l’ha adempiuta?
{23:20} Ho avuto il compito di benedire questo popolo perché il Signore l’ha benedetto; non mi tirerò indietro.
{23:21} Il Signore non scopre alcun male nel popolo d’Israele, non trova ingiustizie nei discendenti di Giacobbe. Egli è il loro Dio ed è con loro, che lo acclamano loro re!
{23:22} È il Dio che li ha liberati dall’Egitto, con una forza irresistibile come quella di un bufalo.
{23:23} Tra il popolo d’Israele non ci sono maghi, tra i discendenti di Giacobbe non si trovano indovini, perché essi al momento giusto vengono a conoscenza di quel che Dio compie.
{23:24} Questo popolo balza su come una leonessa, si leva come un leone: divora la preda, beve il sangue della vittima e solo dopo torna nella tana!».
{23:25} Balak disse a Balaam: — Se non vuoi maledirli, evita almeno di benedirli!
{23:26} Balaam rispose: — Ti avevo avvisato che io avrei eseguito fedelmente gli ordini del Signore!
{i23:27} Terza benedizione di Balaam
{23:27} Balak disse a Balaam: «Vieni con me: ti condurrò in un altro posto; forse là Dio ti consentirà di maledire per me questo popolo».
{23:28} Condusse Balaam sulla cima del monte Peor, che domina la zona del deserto.
{23:29} Balaam gli disse di costruire là sette altari e di procurargli sette tori e sette montoni.
{23:30} Balak eseguì l’ordine e poi su ciascun altare offrì in sacrificio completo un toro e un montone.
{24:1} Balaam capì che il Signore voleva benedire Israele; non andò quindi alla ricerca di segni e di presagi come le altre volte, ma si voltò verso il deserto.
{24:2} Quando alzò gli occhi e vide le tribù d’Israele ordinate nell’accampamento, lo spirito di Dio scese su di lui
{24:3} ed egli pronunziò questo messaggio: «Ecco quel che proclamo io, Balaam, figlio di Beor, uomo dallo sguardo penetrante.
{24:4} Ecco quel che dichiaro io, che ascolto le parole di Dio e contemplo le visioni che vengono dall’Onnipotente: quando io cado in estasi, mi vengono aperti gli occhi.
{24:5} Come sono belle le tende dove abitate voi Israeliti, discendenti di Giacobbe!
{24:6} Sembrano corsi di torrenti, giardini in riva a un fiume! Sono come alberi di aloe piantati dal Signore o cedri sulle sponde di un ruscello.
{24:7} L’acqua trabocca dai loro secchi le loro seminagioni sono irrigate con acqua abbondante. Il re degli Israeliti è più forte del re ∆ Agag, e il suo regno si consolida.
{24:8} Dio li ha liberati dall’Egitto con una forza irresistibile come quella di un bufalo. Sono vittoriosi sui nemici che li attaccano, spezzano le ossa agli avversari e li colpiscono con le loro frecce.
{24:9} Come leoni o leonesse quando si accovacciano nelle loro tane, chi potrebbe smuoverli? O Israele, sia benedetto chi ti benedice e maledetto chi ti maledice!».
{24:10} Balak fu preso da una grande collera contro Balaam: lo minacciò con i pugni e gli disse: — Io ti ho fatto venire qui per maledire i miei nemici e tu per la terza volta li copri di benedizioni.
{24:11} Ora vattene! Torna a casa tua! Io avevo promesso di ricompensarti generosamente, ma il Signore ti priva della ricompensa.
{i24:12} Balaam annunzia lo splendido avvenire d’Israele
{24:12} Balaam rispose a Balak: — Io avevo già detto ai tuoi messaggeri:
{24:13} «Anche se Balak mi desse tutto l’argento e l’oro del suo palazzo, io non potrei trasgredire in nulla gli ordini del Signore. Dirò soltanto quel che il Signore mi comunicherà, senza aggiungere niente da parte mia, né in bene né in male».
{24:14} Ebbene, ora io torno tra la mia gente. Ma prima vieni: voglio avvertirti di quel che gli Israeliti faranno al tuo popolo in avvenire!
{24:15} Balaam pronunziò quindi questo messaggio: «Ecco quel che proclamo io, Balaam figlio di Beor, uomo dallo sguardo penetrante.
{24:16} Ecco quel che dichiaro io, che ascolto le parole di Dio, ho la conoscenza dell’Altissimo e contemplo le visioni che vengono dall’Onnipotente: quando io cado in estasi mi vengono aperti gli occhi.
{24:17} Vedo quel che accadrà, ma non in questi giorni; scorgo un avvenimento, ma avverrà più tardi: ecco, compare un astro tra i discendenti di Giacobbe, sorge uno scettro in mezzo al popolo d’Israele: colpisce alle tempia i Moabiti, spacca il cranio a tutti i discendenti di Set.
{24:18} Sconfigge i suoi nemici Edomiti e occupa Seir, il loro territorio; così il popolo d’Israele trionfa.
{24:19} Il discendente di Giacobbe è vittorioso e stermina gli ultimi abitanti delle città nemiche».
{24:20} Poi Balaam vide gli Amaleciti e pronunziò questo messaggio: «Ecco Amalèk, la più potente tra le nazioni, ma il suo futuro sarà completa rovina».
{24:21} Poi vide i Keniti e pronunziò questo messaggio!: «Tu, Caino, vivi al sicuro, come in un nido tra le rocce.
{24:22} Ma le vostre case saranno incendiate, e Assur vi farà schiavi».
{24:23} Balaam aggiunse ancora questo messaggio: «Ahimè! Chi sopravvivrà all’intervento di Dio?
{24:24} Dai Chittìm giungono navi, l’invasore opprime Assur e anche i discendenti di Eber; ma anche il suo futuro sarà completa rovina».
{24:25} Poi Balaam si mise in viaggio per tornare a casa sua, e Balak se ne andò per la sua strada.
{i25:1} Gli Israeliti diventano idolatri
{25:1} Gli Israeliti si stabilirono a Sittìm e là cominciarono ad aver rapporti con donne moabite.
{25:2} Esse li spinsero a offrire sacrifici ai loro dèi. Gli Israeliti presero parte ai loro pasti sacri e adorarono i loro dèi.
{25:3} Si dedicarono in particolare al culto del dio Baal di Peor e così provocarono la collera del Signore contro Israele.
{25:4} Il Signore disse a Mosè: «Prendi i capi del popolo e falli impiccare alla mia presenza in pieno giorno, così la mia collera contro di voi si calmerà».
{25:5} Mosè diede quest’ordine ai responsabili degli Israeliti: «Ognuno di voi uccida tra i suoi uomini quelli che hanno reso culto a Baal di Peor!».
{25:6} A quel punto un Israelita arrivò tra la sua gente in compagnia di una Madianita. Mosè e tutti gli altri Israeliti, radunati in pianto all’ingresso della tenda dell’incontro, lo videro.
{25:7} A tale vista il sacerdote Finees, figlio di Eleàzaro e nipote di Aronne, si alzò in mezzo all’ assemblea e afferrò una lancia;
{25:8} seguì quell’uomo, penetrò nella tenda dove stava con la Madianita e li uccise tutti e due con un colpo di lancia in pieno ventre. Il flagello che si era abbattuto sugli Israeliti cessò subito.
{25:9} A causa di esso erano già morte ventiquattromila persone.
{25:10} Il Signore disse a Mosè:
{25:11} «Il sacerdote Finees, figlio di Eleàzaro e nipote di Aronne, ha allontanato la mia collera dagli Israeliti, perché è stato inflessibile come me verso di loro. Per questo non li ho sterminati, nonostante io esiga di essere il loro unico Dio.
{25:12} Ora dichiara agli Israeliti che io ho stretto con Finees un patto di pace:
{25:13} per questo patto egli e i suoi discendenti, dopo la sua morte, eserciteranno per sempre la funzione di sacerdoti. Difatti Finees è stato inflessibile in favore di me, il suo Dio, e ha compiuto il rito di espiazione in favore degli Israeliti».
{25:14} L’Israelita ucciso insieme alla donna madianita si chiamava Zimrì: era figlio di Salu, uno dei capi della tribù di Simeone.
{25:15} La donna madianita, invece, si chiamava Cozbì: era figlia di un certo Sur, il capo di alcuni gruppi di famiglie di una tribù di Madian.
{25:16} Il Signore disse a Mosè:
{25:17} «Attaccate i Madianiti e sterminateli.
{25:18} Essi vi hanno trattati da nemici coinvolgendovi con inganni nella faccenda di Peor e nel fatto della loro connazionale Cozbì, la figlia di uno dei loro prìncipi, che fu uccisa al tempo del flagello di Peor».
{i26:1} Secondo censimento del popolo d’Israele
{26:1} iTerminato quel flagello, l Signore disse a Mosè e al sacerdote Eleàzaro, figlio di Aronne:
{26:2} «Fate il censimento di tutta la comunità degli Israeliti, divisi per famiglie. Conterete tutti i maschi, dall’età di vent’anni in su, in grado di combattere nell’esercito».
{26:3} Mosè e il sacerdote Eleàzaro si rivolsero allora agli Israeliti nelle steppe di Moab, nei pressi del fiume Giordano, all’altezza di Gerico. Comunicarono loro
{26:4} che il Signore aveva ordinato il censimento di tutti i maschi, dall’età di vent’anni in su. Le tribù israelite che avevano lasciato l’Egitto erano le seguenti:
{26:5} C’era innanzi tutto la tribù di Ruben, il figlio primogenito di Giacobbe. Essa era composta dalle famiglie discendenti dai suoi figli: gli Enochiti, discendenti da Enoc; i Palluiti, discendenti da Pallu;
{26:6} i Chesroniti, discendenti da Chesron; i Carmiti, discendenti da Carmì.
{26:7} Queste erano le famiglie della tribù di Ruben. Essa contava in tutto quarantatremilasettecentotrenta uomini.
{26:8} Un figlio di Pallu, Eliàb,
{26:9} fu il padre di Nemuèl, Datan e Abiràm. Datan e Abiràm, uomini che avevano un incarico nella comunità, furono quelli che si ribellarono contro Mosè e Aronne a fianco della banda dei sostenitori di Core, quando essi si rivoltarono contro il Signore.
{26:10} La terra si spalancò e li inghiottì nella voragine insieme a Core il giorno in cui morirono i suoi sostenitori; e il fuoco bruciò vivi altri duecentocinquanta uomini. Fu un avvertimento per il resto del popolo.
{26:11} I figli di Core invece non morirono in quell’occasione.
{26:12} La tribù di Simeone era composta dalle seguenti famiglie: i Nemueliti, discendenti da Nemuèl; gli Iaminiti, discendenti da Iamin; gli Iachiniti, discendenti da Iachin;
{26:13} gli Zerachiti, discendenti da Zerach; i Sauliti, discendenti da Saul.
{26:14} Queste erano le famiglie della tribù di Simeone. Essa contava in tutto ventiduemiladuecento uomini.
{26:15} La tribù di Gad era composta dalle seguenti famiglie: i Sefoniti, discendenti da Sefon; gli Agghiti, discendenti da Agghì; i Suniti, discendenti da Sunì;
{26:16} gli Ozniti, discendenti da Oznì; gli Eriti, discendenti da Erì;
{26:17} gli Aroditi, discendenti da Arod; gli Areliti, discendenti da Arelì.
{26:18} Queste erano le famiglie della tribù di Gad. Essa contava in tutto quarantamilacinquecento uomini.
{26:19} La tribù di Giuda era composta dalle seguenti famiglie: i Selaniti, discendenti da Sela; i Peresiti, discendenti da
{26:20} Peres; gli Zerachiti, discendenti da Zerach. Il gruppo dei Peresiti comprendeva i Chesroniti, discendenti da Chesron, e i
{26:21} Camuliti, discendenti da Camul. Due dei figli di Giuda, Er e Onan, erano morti nella terra di Canaan.
{26:22} Queste erano le famiglie della tribù di Giuda. Essa contava in tutto settantaseimilacinquecento uomini.
{26:23} La tribù di Ìssacar era composta dalle seguenti famiglie: i Tolaiti, discendenti da Tola; i Puviti, discendenti da Puva;
{26:24} gli Iasubiti, discendenti da Iasub; i Simroniti, discendenti da Simron.
{26:25} Queste erano le famiglie della tribù di Ìssacar. Essa contava in tutto sessantaquattromilatrecento uomini.
{26:26} La tribù di Zàbulon era composta dalle seguenti famiglie: i Serediti, discendenti da Sered; gli Eloniti, discendenti da Elon; gli Iacleeliti, discendenti da Iacleèl.
{26:27} Queste erano le famiglie della tribù di Zàbulon. Essa contava in tutto sessantamilacinquecento uomini.
{26:28} Le tribù di Manasse e di Èfraim comprendevano tutti i discendenti di Giuseppe.
{26:29} La tribù di Manasse era composta dalle seguenti famiglie: i Machiriti, discendenti da Machir, e i Galaaditi, discendenti da Gàlaad, figlio di Machir.
{26:30} Il gruppo dei Galaaditi comprendeva gli Iezeriti, discendenti da Iezer; i Cheleciti, discendenti da Chelek;
{26:31} gli Asrieliti, discendenti da Asrièl; i Sichemiti, discendenti da Sichem;
{26:32} i Semiditi, discendenti da Semidà; i Cheferiti, discendenti da Chefer.
{26:33} Selofcàd, figlio di Chefer, non ebbe figli maschi, ma soltanto femmine. Le sue figlie si chiamavano Macla, Noa, Cogla, Milca e Tirsa.
{26:34} Queste erano le famiglie della tribù di Manasse. Essa contava in tutto cinquantaduemilasettecento uomini.
{26:35} La tribù di Èfraim era composta dalle seguenti famiglie: i Sutelachiti, discendenti da Sutelach; i Becheriti, discendenti da Becher; i Tacaniti, discendenti da Tacan.
{26:36} Gli Eraniti discendevano da Eran, figlio di Sutelach.
{26:37} Queste erano le famiglie della tribù di Èfraim. Essa contava in tutto trentaduemilacinquecento uomini. Le famiglie di queste due tribù comprendevano tutti i discendenti di Giuseppe.
{26:38} La tribù di Beniamino era composta dalle seguenti famiglie: i Belaiti, discendenti da Bela; gli Asbeliti, discendenti da Asbel; gli Achiramiti, discendenti da Achiràm;
{26:39} i Sufamiti, discendenti da Sufam; i Cufamiti, discendenti da Cufam.
{26:40} Il gruppo dei Belaiti comprendeva le famiglie degli Arditi, discendenti da Ard, e dei Naamiti, discendenti da Naamàn.
{26:41} Queste erano le famiglie della tribù di Beniamino. Essa contava in tutto quarantacinquemilaseicento uomini.
{26:42} La tribù di Dan era composta da un solo gruppo, quello dei Sucamiti, discendenti da Sucam.
{26:43} Essa contava in tutto sessantaquattromilaquattrocento uomini.
{26:44} La tribù di Aser era composta dalle seguenti famiglie: gli Imniti, discendenti da Imna; gli Isviti, discendenti da Isvì; i Beriiti, discendenti da Berià.
{26:45} Il gruppo dei Beriiti comprendeva i Cheberiti, discendenti da Cheber, e i Malchieliti, discendenti da Malchièl.
{26:46} Aser aveva una figlia, che si chiamava Serach.
{26:47} Queste erano le famiglie della tribù di Aser. Essa contava in tutto cinquantatremilaquattrocento uomini.
{26:48} La tribù di Nèftali era composta dalle seguenti famiglie: gli Iacseeliti, discendenti da Iacseèl; i Guniti, discendenti da Gunì;
{26:49} gli Ieseriti, discendenti da Ieser; i Sillemiti, discendenti da Sillem.
{26:50} Queste erano le famiglie della tribù di Nèftali. Essa contava in tutto quarantacinquemilaquattrocento uomini.
{26:51} Il totale degli Israeliti registrati nel censimento era quindi di seicentounmilasettecentotrenta uomini.
{i26:52} Indicazioni per la divisione della terra promessa
{26:52} Il Signore disse a Mosè:
{26:53} «Il territorio dovrà essere diviso fra le tribù, tenendo conto del numero delle persone che le compongono.
{26:54} Ciascuna tribù riceverà un territorio proporzionato ad essa: se una tribù è più numerosa dovrà entrare in possesso di un territorio più grande, se è più piccola, di un territorio meno esteso.
{26:55} Però, anche se si dovrà tener conto del numero delle persone di ogni tribù, per la divisione del territorio si tirerà a sorte.
{26:56} L’assegnazione delle terre alle tribù, siano grosse, siano piccole, sarà decisa dal sorteggio».
{i26:57} Secondo censimento della tribù di Levi
{26:57} Nella tribù di Levi si fece il censimento dei seguenti gruppi: i Ghersoniti, discendenti da Gherson; i Keatiti, discendenti da Keat, e i Merariti, discendenti da Merarì.
{26:58} Essi erano suddivisi nelle famiglie dei Libniti, degli Ebroniti, dei Macliti, dei Musiti e dei Coriti. Keat fu il padre di Amram,
{26:59} che sposò Iochebed, la figlia di Levi nata in Egitto. Iochebed diede ad Amram tre figli: Aronne, Mosè e la loro sorella Miriam.
{26:60} Aronne ebbe quattro figli: Nadab, Abiu, Eleàzaro e Itamàr.
{26:61} Ma Nadab e Abiu erano morti quando presentarono al Signore un’offerta di profumi proibita dalla legge.
{26:62} Il totale dei maschi leviti, da un mese di vita in su, registrati nel censimento, fu di ventitremila. Essi non avevano preso parte al censimento degli altri Israeliti, perché, a differenza di loro, non dovevano ricevere in proprietà nessun territorio.
{i26:63} Conclusione del censimento
{26:63} Questi furono i risultati del censimento degli Israeliti fatto da Mosè e dal sacerdote Eleàzaro nelle steppe di Moab, nei pressi del Giordano, all’altezza di Gerico.
{26:64} Tra essi non si trovava più nessuno degli Israeliti registrati nel censimento fatto da Mosè e dal sacerdote Aronne nella zona desertica del Sinai.
{26:65} Il Signore infatti li aveva avvertiti che sarebbero morti nel deserto. Non restava più quindi nemmeno uno di loro, eccetto Caleb, figlio di Iefunnè, e Giosuè, figlio di Nun.
{i27:1} Donne con diritto d’eredità
{27:1} Macla, Noa, Cogla, Milca e Tirsa erano figlie di Selofcàd, un uomo della tribù di Manasse, figlio di Chefer e discendente da Giuseppe attraverso Manasse, Machir e Gàlaad.
{27:2} Le cinque donne vennero a presentarsi a Mosè e al sacerdote Eleàzaro alla presenza dei capi e di tutta la comunità, all’ingresso della tenda dell’incontro. Esse dichiararono:
{27:3} «Nostro padre è morto nel deserto, anche se non fece parte della banda degli uomini di Core, quando si ribellarono contro il Signore. Nostro padre è morto a causa delle proprie colpe. Ebbene, egli non aveva nessun figlio maschio.
{27:4} Ora vi sembra giusto che il nome di nostro padre sia cancellato dalla parentela, soltanto perché egli non ha avuto figli maschi? Siano date a noi alcune terre come nostra parte di eredità, in mezzo a quelle dei fratelli di nostro padre!».
{27:5} Mosè presentò la loro richiesta al Signore.
{27:6} Il Signore rispose:
{27:7} «Le figlie di Selofcàd hanno ragione. Da’ loro una parte di eredità in mezzo ai fratelli del loro padre; così, la parte che spettava al padre passerà a esse.
{27:8} Poi dirai agli Israeliti: se un uomo muore senza lasciare figli maschi, trasmetterete le proprietà e i beni alle sue figlie.
{27:9} Se non ha nemmeno figlie, trasmetterete i beni ai suoi fratelli.
{27:10} E se non ha fratelli, trasmetterete i beni ai suoi zii paterni.
{27:11} E se il padre del defunto non aveva fratelli, trasmetterete i beni al parente più prossimo: sarà egli l’erede. Gli Israeliti osserveranno le norme ora stabilite secondo l’ordine che io, il Signore, vi trasmetto».
{i27:12} Giosuè designato successore di Mosè
{27:12} Il Signore disse a Mosè: «Sali su questa cima dei monti Abarìm: di là vedrai la terra che io darò agli Israeliti.
{27:13} La osserverai e in seguito morirai, come tuo fratello Aronne.
{27:14} Difatti vi siete ribellati ai miei ordini nel deserto di Sin, quando la comunità si è messa a litigare con me: voi avete impedito che la mia santità si manifestasse agli occhi degli Israeliti, quando essi chiedevano acqua». Si riferiva all’episodio delle acque di Merìba (acque del Litigio) a Kades, nel deserto di Sin.
{27:15} Mosè disse al Signore:
{27:16} — Signore Dio, tu che hai dato la vita a tutta l’umanità, metti un uomo alla testa di tutto il popolo.
{27:17} Ci sia un capo capace di guidarli in tutte le situazioni, perché il popolo del Signore non resti come un gregge senza pastore!
{27:18} Il Signore rispose a Mosè: — Scegli Giosuè, figlio di Nun: egli è animato dallo spirito. Imponi le tue mani su di lui,
{27:19} poi lo condurrai davanti al sacerdote Eleàzaro, alla presenza di tutta la comunità, e così, sotto i loro occhi, lo designerai come tuo successore.
{27:20} Tu gli trasmetterai una parte della tua autorità; perciò tutti gli Israeliti gli ubbidiranno.
{27:21} Ma egli dovrà presentarsi al sacerdote Eleàzaro, il quale per mezzo degli oggetti sacri mi interrogherà per sapere il mio volere. Giosuè e la comunità d’Israele dovranno seguire i miei ordini in tutte le situazioni.
{27:22} Mosè fece come il Signore aveva ordinato: chiamò Giosuè e lo condusse davanti al sacerdote Eleàzaro, alla presenza di tutta la comunità.
{27:23} Come il Signore gli aveva ordinato, Mosè pose le sue mani su di lui e lo destinò a succedere al proprio posto.
{i28:1} Norme sui sacrifici secondo il calendario liturgico a) per ogni giorno
{28:1} Il Signore disse a Mosè
{28:2} di comunicare agli Israeliti queste prescrizioni: «Starete attenti a presentare al Signore, alle date fissate, le offerte che gli sono dovute, gli alimenti destinati a essere consumati dal fuoco; il Signore li accetterà volentieri.
{28:3} «Ogni giorno porterete al Signore due agnelli di un anno, senza difetti, che saranno interamente bruciati. È un sacrificio completo, che dovrà essere offerto tutti i giorni, senza eccezione alcuna.
{28:4} Il primo agnello sarà offerto al mattino e il secondo verso sera;
{28:5} insieme, offrirete due chili di farina mescolata con un litro e mezzo di olio vergine.
{28:6} Questo sacrificio quotidiano sarà identico a quello che fu presentato al Signore sul monte Sinai. Sarà consumato interamente dal fuoco. Il Signore lo accetterà volentieri.
{28:7} L’agnello del mattino sarà accompagnato da un’offerta di un litro e mezzo di vino, che sarà presentato al Signore nel santuario.
{28:8} Il secondo agnello sarà offerto al Signore la sera con le stesse offerte di quello del mattino. Sarà consumato interamente dal fuoco. Il Signore lo accetterà volentieri».
{i28:9} b) per il giorno del sabato
{28:9} «Nel giorno del sabato saranno sacrificati due agnelli di un anno, senza difetti, insieme a un’offerta di quattro chili di farina mescolata con olio e a un’offerta di vino.
{28:10} Questo sacrificio completo sarà offerto ogni sabato, in aggiunta al sacrificio quotidiano e all’offerta di vino che l’accompagna».
{i28:11} c) per il primo giorno del mese
{28:11} «Il primo giorno di ogni mese offrirete al Signore, in sacrificio completo, due tori, un montone e sette agnelli di un anno, tutti senza difetti.
{28:12} Ciascun animale sarà accompagnato da un’offerta di farina mescolata con olio. Per ogni toro dovranno essere offerti sei chili di farina, quattro per il montone,
{28:13} due per ogni agnello. Animali e offerte saranno interamente consumati dal fuoco. Il Signore li accetterà volentieri.
{28:14} L’offerta di vino sarà di tre litri per ogni toro, di due litri per il montone e di un litro e mezzo per ogni agnello. Questi sono i sacrifici che dovranno essere offerti all’inizio di ogni mese dell’anno.
{28:15} Offrirete inoltre al Signore un capro, come sacrificio per il perdono, in aggiunta al sacrificio completo quotidiano e all’offerta di vino prescritta».
{i28:16} d) per la festa di Pasqua (vedi Levitico 23,5-8)
{28:16} «Il quattordici del primo mese dell’anno celebrerete la Pasqua in onore del Signore.
{28:17} Il quindici dello stesso mese inizierà la festa di sette giorni: durante questi giorni mangerete pane senza lievito.
{28:18} Il primo giorno della festa vi radunerete in assemblea sacra e non farete nessun lavoro.
{28:19} Offrirete al Signore questi animali, che farete bruciare interamente dal fuoco: due tori, un montone e sette agnelli di un anno, tutti senza difetti.
{28:20} Ciascun animale sarà accompagnato da un’offerta di farina mescolata con olio. Dovranno essere offerti: per ogni toro, sei chili di farina; per il montone, quattro;
{28:21} per ciascuno dei sette agnelli, due.
{28:22} Offrirete inoltre un capro, come sacrificio per il perdono. Così sarà compiuta per voi la cerimonia di purificazione.
{28:23} Tutti questi sacrifici saranno offerti in aggiunta al sacrificio completo di ogni mattino.
{28:24} Durante tutta la settimana di festa, ogni giorno farete questo: offrirete gli alimenti destinati a essere interamente consumati dal fuoco. Il Signore li accetterà volentieri. Essi accompagneranno il sacrificio quotidiano e l’offerta di vino prescritta.
{28:25} Il settimo giorno di festa vi radunerete in assemblea sacra e non farete nessun lavoro».
{i28:26} e) per la festa di Pentecoste (vedi Levitico 23,15-22)
{28:26} «Il giorno delle primizie, durante la festa delle Settimane porterete al Signore un’offerta del nuovo raccolto dei cereali, vi radunerete in assemblea sacra e non farete nessun lavoro.
{28:27} Offrirete al Signore, in sacrificio completo, due tori, un montone e sette agnelli di un anno. Il Signore li accetterà volentieri.
{28:28} Ciascun animale sarà accompagnato da un’offerta di farina mescolata con olio. Per ogni toro dovranno essere offerti sei chili di farina, quattro per il montone,
{28:29} due per ciascuno dei sette agnelli.
{28:30} Offrirete inoltre al Signore un capro, perché venga compiuto, in vostro favore, il sacrificio per il perdono dei peccati.
{28:31} Tutti questi sacrifici dovranno essere offerti in aggiunta al sacrificio completo quotidiano e all’offerta che deve accompagnarlo. Offrirete soltanto animali senza difetti e aggiungerete le offerte di vino prescritte».
{i29:1} f) per il giorno dell’acclamazione (vedi Levitico 23,23-25)
{29:1} «Il primo giorno del settimo mese vi radunerete in assemblea sacra e non farete nessun lavoro, perché è il Giorno dell’acclamazione.
{29:2} Offrirete al Signore, come sacrificio completo, un toro, un montone e sette agnelli di un anno, tutti senza difetti. Il Signore li accetterà volentieri.
{29:3} Ciascun animale sarà accompagnato da un’offerta di farina mescolata con olio. Per il toro, dovranno essere offerti sei chili di farina, quattro, per il montone,
{29:4} due, per ciascuno dei sette agnelli.
{29:5} Offrirete inoltre al Signore un capro, come sacrificio per il perdono. Così sarà compiuta, in vostro favore, la cerimonia di purificazione.
{29:6} Tutti questi sacrifici dovranno essere offerti in aggiunta al sacrificio completo quotidiano, ai sacrifici completi del primo giorno del mese e alle offerte di farina e di vino che devono accompagnarli. Il Signore accetterà volentieri questi sacrifici consumati dal fuoco in suo onore».
{i29:7} g) per il grande giorno del perdono (vedi Levitico 23,26-32)
{29:7} «Il dieci del settimo mese vi radunerete in assemblea sacra, farete digiuno e non compirete nessun lavoro.
{29:8} Offrirete al Signore, come sacrificio completo, un toro, un montone e sette agnelli di un anno, tutti senza difetti. Il Signore li accetterà volentieri.
{29:9} Ciascun animale sarà accompagnato da un’offerta di farina mescolata con olio. Per il toro, dovranno essere offerti sei chili di farina, quattro per il montone,
{29:10} due, per ciascuno dei sette agnelli.
{29:11} Offrirete inoltre al Signore un capro, come sacrificio, per il perdono. Tutti questi sacrifici dovranno essere offerti in aggiunta al sacrificio per il grande giorno del perdono, secondo le norme di quella festa, e in aggiunta al sacrificio completo quotidiano e alle offerte di farina e di vino che devono accompagnarlo».
{i29:12} h) per la festa delle Capanne (vedi Levitico 23,33-43)
{29:12} «Il quindici del settimo mese vi radunerete in assemblea sacra e non farete nessun lavoro. Per sette giorni vi sarà festa in onore del Signore.
{29:13} Il primo giorno offrirete, in sacrificio completo, tredici tori, due montoni e quattordici agnelli di un anno, tutti senza difetti. Il Signore accetterà volentieri questo sacrificio consumato interamente dal fuoco in suo onore.
{29:14} Ciascun animale sarà accompagnato da un’offerta di farina mescolata con olio. Per ciascuno dei tredici tori, dovranno essere offerti sei chili di farina, per ognuno dei due montoni, quattro,
{29:15} per ciascuno dei quattordici agnelli, due.
{29:16} Offrirete inoltre al Signore un capro, come sacrificio per il perdono. Tutti questi sacrifici dovranno essere offerti in aggiunta al sacrificio completo quotidiano e alle offerte di farina e di vino che devono accompagnarlo.
{29:17} «Dal secondo al settimo giorno,
{29:18} oltre al sacrificio completo quotidiano,
{29:19} offrirete in sacrificio animali senza
{29:20} difetti, con le offerte prescritte.
{29:21} Ecco la lista. Secondo giorno:
{29:22} dodici tori, due montoni, quattordici
{29:23} agnelli di un anno e
{29:24} un capro. Terzo giorno: undici
{29:25} tori, due montoni, quattordici agnelli
{29:26} di un anno e un
{29:27} capro. Quarto giorno: dieci tori,
{29:28} due montoni, quattordici agnelli di
{29:29} un anno e un capro.
{29:30} Quinto giorno: nove tori, due
{29:31} montoni, quattordici agnelli di un
{29:32} anno e un capro. Sesto
{29:33} giorno: otto tori, due montoni,
{29:34} quattordici agnelli di un anno e un capro. Settimo giorno: sette tori, due montoni, quattordici agnelli di un anno e un capro.
{29:35} «L’ottavo giorno della festa, il giorno della riunione finale, non farete nessun lavoro.
{29:36} Offrirete, in sacrificio completo, un toro, un montone e sette agnelli di un anno, tutti senza difetti. Il Signore accetterà volentieri questo sacrificio consumato interamente dal fuoco in suo onore.
{29:37} Ciascun animale sarà accompagnato dalle offerte di farina e di vino prescritte.
{29:38} Offrirete inoltre al Signore un capro, come sacrificio per il perdono. Tutti questi sacrifici dovranno essere offerti in aggiunta al sacrificio completo quotidiano e alle offerte di farina e di vino che devono accompagnarlo.
{29:39} «Questi sono i sacrifici che dovrete offrire al Signore nei giorni di festa. Essi si aggiungeranno ai sacrifici completi, alle offerte di farina e di vino e ai sacrifici per il banchetto sacro, che offrirete o spontaneamente o per mantenere promesse fatte al Signore».
{29:40} Mosè comunicò agli Israeliti tutte le prescrizioni che aveva ricevuto dal Signore.
{i30:1} Norme per le promesse fatte al Signore
{30:1} In seguito Mosè comunicò ai capi delle tribù d’Israele queste altre prescrizioni del Signore:
{30:2} «Quando un uomo promette di offrire qualcosa al Signore, oppure si impegna con un giuramento a qualche rinunzia, non dovrà mancare alla parola data, ma sarà fedele fino in fondo alla promessa fatta.
{30:3} «Supponiamo invece questo caso: una ragazza, che vive ancora in casa di suo padre, fa una promessa al Signore o si impegna a qualche rinunzia.
{30:4} Se suo padre non le fa obiezioni quando viene a saperlo, allora essa deve mantenere i suoi impegni.
{30:5} Ma se, al contrario, il giorno stesso che ne è informato, il padre si oppone, allora tutte le sue promesse e i suoi impegni non hanno più valore. Il Signore riterrà la ragazza sciolta dal suo obbligo, perché suo padre le ha impedito di mantenere le sue promesse.
{30:6} «Supponiamo ora che una ragazza faccia una promessa o si prenda un impegno in modo del tutto sconsiderato, e in seguito si sposi.
{30:7} Se suo marito non le dice niente il giorno che lo viene a sapere, allora essa deve mantenere i suoi impegni.
{30:8} Se, al contrario, il giorno stesso che ne è informato, il marito si oppone, allora la promessa non ha più valore, ed essa non è legata agli impegni presi. Il Signore la riterrà sciolta dal suo obbligo.
{30:9} «Se una donna vedova o divorziata fa una promessa al Signore o si impegna a qualche rinunzia, dovrà mantenere la sua parola.
{30:10} «Supponiamo invece che sia una donna sposata a fare una promessa al Signore o a impegnarsi con un giuramento a qualche rinunzia.
{30:11} Se suo marito, quando lo viene a sapere, non le dice niente e non si oppone, allora essa dovrà mantenere tutti gli impegni presi.
{30:12} Se, al contrario, il giorno stesso che ne è informato, il marito li annulla, essa non sarà più legata a quegli impegni. Il Signore la riterrà sciolta dal suo obbligo, perché suo marito ha annullato le promesse fatte.
{30:13} Perciò se una donna fa una promessa al Signore o si impegna con un giuramento ad astenersi da qualcosa, il marito può confermare oppure annullare la promessa fatta dalla moglie.
{30:14} Se il marito non dice niente alla moglie, nell’arco di un giorno, dopo esserne venuto a conoscenza, con il suo silenzio conferma gli impegni che essa ha preso.
{30:15} Ma se egli decide di annullarli più tardi, sarà colpevole del fatto che sua moglie non manterrà la promessa fatta».
{30:16} Queste sono le norme che il Signore comunicò a Mosè a riguardo delle promesse fatte da una donna sposata, o da una ragazza nubile che vive ancora in casa di suo padre.
{i31:1} La guerra contro i Madianiti
{31:1} Il Signore diede quest’ordine a Mosè:
{31:2} «Prima di morire vendicati sui ∆ Madianiti, per quel che hanno fatto agli Israeliti!».
{31:3} Allora Mosè disse al popolo: «Alcuni di voi prendano le armi e attacchino i Madianiti per vendicarci come ha deciso il Signore.
{31:4} Ogni tribù d’Israele mandi in guerra mille soldati».
{31:5} Furono scelti tra i reparti dell’esercito d’Israele mille uomini per tribù: in totale dodicimila soldati, pronti a combattere.
{31:6} Mosè li mandò tutti in battaglia, accompagnati dal sacerdote Finees, figlio di Eleàzaro. Egli portava con sé gli oggetti sacri e le trombe, per il segnale del grido di guerra.
{31:7} Essi attaccarono i Madianiti, come il Signore aveva ordinato per mezzo di Mosè. Ammazzarono tutti gli uomini di Madian
{31:8} e uccisero i cinque re madianiti: Evì, Rekem, Sur, Cur e Reba. Uccisero anche Balaam, figlio di Beor.
{31:9} Gli Israeliti fecero prigionieri le donne e i bambini madianiti; si impadronirono dei loro animali, dei greggi e di tutti i loro beni.
{31:10} Incendiarono le città dove abitavano e i loro accampamenti
{31:11} e si portarono via, come bottino, tutte le persone e tutti gli animali che avevano catturato.
{31:12} Condussero tutto nei pressi dell’accampamento, situato nelle steppe di Moab, vicino al Giordano, per presentarlo a Mosè, al sacerdote Eleàzaro e a tutta la comunità d’Israele.
{31:13} Mosè, il sacerdote Eleàzaro e i capi della comunità uscirono dall’accampamento per andar loro incontro.
{31:14} Allora Mosè andò in collera con i comandanti dei reparti e delle squadre tornati dalla battaglia.
{31:15} Egli disse loro: «Come? Avete lasciato in vita le donne?
{31:16} Lo sapevate che proprio le donne madianite, istigate da Balaam, hanno spinto gli Israeliti a commettere gravi colpe verso il Signore per quello che successe a Peor. Appunto, a causa di quel fatto, un flagello ha colpito la comunità del Signore.
{31:17} Ora uccidete tutti i ragazzi e anche tutte le donne che sono appartenute a un uomo,
{31:18} ma conserverete in vita per voi le ragazze ancora vergini.
{31:19} Quanto a voi, resterete fuori dell’accampamento per una settimana. Tutti quelli tra voi che hanno ucciso qualcuno o hanno toccato il cadavere di una persona, dovranno compiere un rito di purificazione il terzo e il settimo giorno. Questo vale anche per le vostre prigioniere.
{31:20} Purificherete anche i vestiti, tutti gli oggetti di cuoio, di pelle di capra e di legno».
{31:21} Poi il sacerdote Eleàzaro disse ai soldati che avevano preso parte alla battaglia: «Ecco le norme che il Signore ha comunicato a Mosè:
{31:22} Purificherete con il fuoco gli oggetti che non bruciano, ossia gli oggetti d’oro, d’argento, di bronzo, di ferro, di stagno o di
{31:23} piombo; poi immergerete questi oggetti nell’acqua destinata alla purificazione. Per purificare quel che non resiste al fuoco, lo immergerete nell’acqua della purificazione.
{31:24} Il settimo giorno, dopo aver lavato i vostri vestiti, tornerete in stato di purità rituale e così potrete rientrare nell’accampamento».
{i31:25} Divisione del bottino
{31:25} Il Signore disse a Mosè:
{31:26} «Tu e il sacerdote Eleàzaro, aiutati dai capifamiglia della comunità, conterete le persone e gli animali presi come bottino.
{31:27} Poi li dividerai in due parti uguali: una per i soldati che hanno preso parte alla battaglia, l’altra per il resto della comunità.
{31:28} Da quanto sarà distribuito ai combattenti, prenderai una parte per me. Dovranno essermi assegnati: una persona ogni cinquecento e un animale ogni cinquecento sia per i buoi, sia per gli asini, sia per le pecore.
{31:29} Prenderai questa parte riservata a me e la consegnerai al sacerdote Eleàzaro.
{31:30} Da quanto sarà distribuito al resto degli Israeliti, metterai da parte: una persona ogni cinquanta, e un animale ogni cinquanta: siano buoi, asini, pecore o altri animali. La parte che preleverai, dovrai consegnarla ai leviti che sono incaricati della mia Abitazione ».
{31:31} Mosè e il sacerdote Eleàzaro eseguirono l’ordine dato dal Signore a Mosè.
{31:32} Del bottino preso ai nemici dai combattenti restavano: 675. 000 pecore,
{31:33} 72. 000 buoi,
{31:34} 61. 000 asini
{31:35} e 32. 000 ragazze vergini.
{31:36} La parte assegnata ai combattenti fu questa: 337. 500 pecore
{31:37} (di esse 675 furono messe da parte per il Signore);
{31:38} 36. 000 buoi (di essi 72 furono messi da parte per il Signore);
{31:39} 30. 500 asini (di essi 61 furono messi da parte per il Signore);
{31:40} 16. 000 ragazze vergini (di esse 32 furono messe da parte per il Signore).
{31:41} Mosè consegnò al sacerdote Eleàzaro la parte riservata al Signore, come il Signore gli aveva ordinato.
{31:42} La parte destinata a essere distribuita al resto della comunità d’Israele
{31:43} era uguale a quella assegnata ai combattenti. Essa comprendeva: 337. 500 pecore,
{31:44} 36. 000 buoi,
{31:45} 30. 500 asini
{31:46} e 16. 000 ragazze vergini.
{31:47} Dalla parte da distribuirsi agli Israeliti Mosè tolse una persona ogni cinquanta e un animale ogni cinquanta. Consegnò questa parte ai leviti, incaricati dell’Abitazione del Signore, come il Signore gli aveva ordinato.
{i31:48} Offerta spontanea dei comandanti
{31:48} I comandanti dell’esercito, capi dei reparti e capi delle squadre, si recarono da Mosè
{31:49} e gli dissero: «Abbiamo contato i soldati che hanno combattuto ai nostri ordini: non ne manca nemmeno uno.
{31:50} Per questo vogliamo fare un’offerta al Signore, come segno di riconoscenza per la nostra vita, perché ci protegga ancora. Ciascuno di noi offre gli oggetti d’oro che ha trovato: catenelle, braccialetti, anelli, orecchini e collane».
{31:51} Mosè e il sacerdote Eleàzaro accettarono gli oggetti in oro lavorato che essi portarono.
{31:52} Il peso complessivo degli oggetti d’oro offerti al Signore dai comandanti dell’esercito era di circa centosettanta chili.
{31:53} I soldati invece tennero il bottino ciascuno per sé.
{31:54} Mosè e il sacerdote Eleàzaro presero tutti gli oggetti d’oro offerti dai comandanti dell’esercito e li portarono nella tenda dell’incontro, perché il Signore non si dimenticasse degli Israeliti.
{i32:1} Tre tribù si stabiliscono a est del Giordano
{32:1} I discendenti di Ruben e di Gad possedevano greggi numerosi e di gran valore. Videro che le regioni di Iazer e di ∆ Gàlaad erano adatte per l’allevamento del bestiame,
{32:2} perciò si recarono da Mosè e dal sacerdote Eleàzaro, alla presenza dei capi della comunità, e dissero loro:
{32:3} «Le città di Ataròt, Dibon, Iazer, Nimra, Chesbon, Elalè, Sebam, Nebo e Beon
{32:4} fanno parte del territorio che gli Israeliti, aiutati dal Signore, hanno conquistato. Queste regioni sono adatte all’allevamento del bestiame, e noi siamo proprietari di greggi».
{32:5} Aggiunsero: «Se tu, Mosè, sei d’accordo con la nostra proposta, stabilisci che ci vengano assegnate in possesso queste regioni; non condurci al di là del Giordano!».
{32:6} Mosè rispose ai discendenti di Gad e di Ruben: — Come? Gli altri Israeliti, vostri fratelli, andranno a combattere, mentre voi resterete qui?
{32:7} Perché cercate di scoraggiare gli Israeliti dall’attraversare il Giordano per entrare nella terra che il Signore ha deciso di dar loro?
{32:8} I vostri padri hanno fatto proprio come voi quando, da Kades-Barnea, li ho mandati a esplorare la terra di Canaan.
{32:9} Si sono inoltrati fin nella valle di Escol (valle del Grappolo) e hanno esplorato la regione. Al ritorno hanno scoraggiato gli altri Israeliti dall’entrare nella terra che il Signore aveva deciso di dar loro.
{32:10} Quel giorno il Signore si riempì di collera e dichiarò con un giuramento:
{32:11} «Nessuno tra gli uomini usciti dall’Egitto, dall’età di vent’anni in su, vedrà la terra che ho promesso ad Abramo, Isacco e Giacobbe, perché non mi hanno seguito fedelmente.
{32:12} Vi entreranno soltanto Caleb, figlio di Iefunnè il Kenizzita, e Giosuè, figlio di Nun, perché essi mi sono restati fedeli».
{32:13} Così — proseguì Mosè — il Signore si riempì di collera contro gli Israeliti e li fece girare per quarant’anni nel deserto, finché non sparì tutta la generazione di quelli che erano andati contro la sua volontà.
{32:14} E ora voi, massa di peccatori, volete seguire l’esempio dei vostri padri e accendere di nuovo l’ira del Signore contro Israele?
{32:15} Se ora vi allontanate dal Signore, egli prolungherà la permanenza d’Israele nel deserto, e così sarete la causa della rovina di questo popolo!
{32:16} Gli uomini di Ruben e di Gad si avvicinarono ancora a Mosè e gli dissero: — Vogliamo costruire qui recinti per i nostri greggi e città fortificate per le nostre famiglie.
{32:17} Poi, noi uomini, marceremo alla testa degli altri Israeliti, pronti a combattere, per condurli nel luogo dove si stabiliranno. Nel frattempo le nostre famiglie resteranno nelle città fortificate, al sicuro dagli abitanti di queste regioni.
{32:18} Torneremo a casa soltanto quando tutti gli Israeliti saranno entrati nelle terre che ciascuno deve avere in possesso.
{32:19} Noi rinunziamo a possedere terre al di là del Giordano, se riceviamo da questa parte, a est del fiume, il territorio che ci spetta.
{32:20} Rispose Mosè: — Mantenete la vostra promessa: prendete le armi per andare a combattere davanti al Signore.
{32:21} Tutti i vostri uomini, armati per la battaglia, attraversino il Giordano, come vuole il Signore, e restino a ovest del fiume, finché il Signore non avrà cacciato via di là tutti i suoi nemici
{32:22} e, con il suo aiuto, sia stato conquistato tutto il territorio. Allora potrete tornare qui e non vi renderete colpevoli in nulla verso il Signore e verso gli altri Israeliti. E, davanti al Signore, queste regioni apparterranno a voi.
{32:23} Ma se non farete così, voi commetterete una colpa nei confronti del Signore, e sappiate che non resterete impuniti.
{32:24} Costruite ora città fortificate per le vostre famiglie e recinti per i vostri greggi, ma non dimenticate di mantenere la vostra promessa!
{32:25} Gli uomini di Ruben e di Gad risposero: — Faremo quel che ci hai ordinato!
{32:26} Lasceremo qui, nelle città di Gàlaad, i nostri figli piccoli, le nostre donne, i greggi e tutto il nostro bestiame.
{32:27} Noi invece prenderemo le armi e attraverseremo il fiume, pronti a combattere agli ordini del Signore, come tu ci hai detto.
{32:28} Mosè diede ordini nei loro riguardi al sacerdote Eleàzaro, a Giosuè, figlio di Nun, e ai capifamiglia delle tribù d’Israele.
{32:29} Egli disse: «Se gli uomini di Gad e di Ruben attraverseranno il Giordano con voi, marceranno pronti a combattere davanti al Signore, e vi aiuteranno a conquistare il territorio, darete loro in possesso la regione di Gàlaad.
{32:30} Ma se non lo faranno, dovranno ricevere un territorio insieme con voi nella terra di Canaan».
{32:31} Gli uomini di Gad e di Ruben ripeterono: «Faremo quel che il Signore ci ha ordinato!
{32:32} Attraverseremo il fiume e marceremo nella terra di Canaan, in armi davanti al Signore. Perciò riceveremo la nostra parte di territorio qui, di qua dal Giordano».
{32:33} Così Mosè concesse alle tribù di Gad e di Ruben e alla metà della tribù di Manasse, figlio di Giuseppe, il territorio che aveva formato il regno di Sicon, re degli Amorrei, e quello di Og, re di Basan, comprese le città con i terreni vicini.
{32:34} I discendenti di Gad ricostruirono le città di Dibon, Ataròt, Aroèr,
{32:35} Atròt-Sofan, Iazer, Iogbea,
{32:36} Bet-Nimra e Bet-Aran, e ne fecero città fortificate. Costruirono anche recinti per i loro greggi.
{32:37} I discendenti di Ruben ricostruirono Chesbon, Elalè, Kiriatàim,
{32:38} Nebo, Baal-Meon e Sibma. Ad alcune delle città ricostruite diedero un nome nuovo.
{32:39} I discendenti di Machir, figlio di Manasse, andarono nel territorio di Gàlaad e lo occuparono. Cacciarono via gli Amorrei che vi abitavano.
{32:40} Mosè allora diede Gàlaad a Machir, figlio di Manasse, che vi si stabilì.
{32:41} I discendenti di Iair, un altro figlio di Manasse, andarono a impadronirsi dei villaggi degli Amorrei e li chiamarono ‘villaggi di Iair’.
{32:42} Nobach andò a impadronirsi della città di Kenat e dei villaggi vicini; chiamò la città con il proprio nome: Nobach.
{i33:1} 33,1-56 Alcuni nomi di luogo elencati in questo capitolo compaiono altrove in Numeri e in Esodo , altri si trovano soltanto qui. Lista delle tappe dell’Esodo
{33:1} Ecco le tappe che fecero gli Israeliti, quando lasciarono l’Egitto ordinati per gruppi sotto la guida di Mosè e di Aronne.
{33:2} Mosè aveva annotato i luoghi dove facevano tappa e dai quali ripartivano dietro ordine del Signore. Ecco la lista.
{33:3} Il quindici del primo mese dell’anno, il giorno seguente la prima Pasqua, gli Israeliti lasciarono Ramses; partirono sotto gli occhi di tutti gli Egiziani come uomini liberi.
{33:4} Allora gli Egiziani seppellivano i figli primogeniti, morti perché colpiti dal Signore. Difatti il Signore aveva eseguito la sua sentenza di condanna contro gli dèi dell’Egitto.
{33:5} Da Ramses gli Israeliti raggiunsero Succot.
{33:6} Da Succot raggiunsero Etam, ai bordi del deserto.
{33:7} Da Etam svoltarono in direzione di Pi-Achiròt, che si trova di fronte a Baal-Sefòn, e si accamparono di fronte a Migdol.
{33:8} Da Pi-Achiròt attraversarono il mare e raggiunsero il deserto. Fecero tre giorni di marcia nel deserto di Etam e arrivarono a Mara.
{33:9} Da Mara giunsero a Elìm, dove trovarono dodici sorgenti e settanta palme. Là stabilirono il loro accampamento.
{33:10} Da Elìm andarono ad accamparsi sulle sponde del Mar Rosso.
{33:11} Dal Mar Rosso raggiunsero il deserto di Sin.
{33:12} Dal deserto di Sin andarono ad accamparsi a Dofka.
{33:13} Da Dofka ad Alus,
{33:14} e da Alus a Refidìm, dove il popolo non trovò acqua per bere.
{33:15} Da Refidìm raggiunsero la zona desertica del Sinai.
{33:16} Dal deserto del Sinai giunsero a Kibrot-Taavà (Sepolcri dell’Ingordigia).
{33:17} Da Kibrot-Taavà andarono ad accamparsi a Caseròt.
{33:18} Da Caseròt a Ritma,
{33:19} da Ritma a Rimmon-Peres,
{33:20} da Rimmon-Peres a Libna,
{33:21} da Libna a Rissa,
{33:22} da Rissa a Keelata,
{33:23} da Keelata al monte Sefer,
{33:24} dal monte Sefer a Caradà,
{33:25} da Caradà a Makelòt,
{33:26} da Makelòt a Tacat,
{33:27} da Tacat a Terach,
{33:28} da Terach a Mitka,
{33:29} da Mitka a Casmonà,
{33:30} da Casmonà a Moserot,
{33:31} da Moserot a Bene-Iaakàn,
{33:32} da Bene-Iaakàn a Or-Ghidgad,
{33:33} da Or-Ghidgad a Iotbata,
{33:34} da Iotbata ad Abronà,
{33:35} da Abronà a Esion-Ghèber,
{33:36} da Esion-Ghèber a Kades, nel deserto di Sin,
{33:37} e da Kades al monte Or, presso la frontiera di Edom.
{33:38} Per ordine del Signore il sacerdote Aronne salì sulla cima del monte Or. Morì lassù, all’età
{33:39} di centoventitré anni, il primo giorno del quinto mese, quarant’anni dopo che gli Israeliti avevano lasciato l’Egitto.
{33:40} Allora il re Cananeo di Arad, che abitava nella zona desertica del sud, venne a sapere dell’arrivo degli Israeliti.
{33:41} Dal monte Or gli Israeliti andarono ad accamparsi a Salmonà,
{33:42} da Salmonà a Punon,
{33:43} da Punon a Obot,
{33:44} da Obot a Iie-Abarìm, alla frontiera di Moab.
{33:45} Da Iie-Abarìm a Dibon-Gad,
{33:46} da Dibon-Gad ad Almon-Diblatàim,
{33:47} da Almon-Diblatàim ai monti Abarìm, di fronte al monte Nebo.
{33:48} Dai monti Abarìm raggiunsero le steppe di Moab, vicino al Giordano, all’altezza di Gerico.
{33:49} Stabilirono l’accampamento nelle steppe di Moab, presso il Giordano, tra Bet-Iesimòt e Abel-Sittìm.
{i33:50} Ordini del Signore per la divisione della terra di Canaan
{33:50} Nelle steppe di Moab, nei pressi del Giordano, all’altezza di Gerico, il Signore parlò a Mosè e gli disse
{33:51} di comunicare agli Israeliti questo messaggio: «Quando avrete attraversato il Giordano e sarete penetrati nella terra di Canaan,
{33:52} caccerete via con la vostra avanzata tutti gli abitanti del posto, distruggerete tutte le immagini e le statue dei loro dèi e demolirete tutti i loro luoghi sacri sulle alture.
{33:53} Conquisterete il loro territorio e vi stabilirete lì, perché io l’ho dato in possesso a voi.
{33:54} Distribuirete le terre tra le vostre tribù e i vostri gruppi, con il sorteggio: assegnerete un territorio più esteso ai gruppi più numerosi e uno più piccolo a quelli meno numerosi. Ciascun gruppo accetterà la parte che gli assegnerà la sorte.
{33:55} Ma se non scaccerete davanti a voi gli abitanti del posto, quelli che lascerete vi faranno soffrire come spine conficcate negli occhi o come pungoli nei fianchi. Diventeranno per voi un tormento, nel territorio dove vi stabilirete.
{33:56} Così io tratterò voi come avevo invece deciso di trattare loro».
{i34:1} Frontiere della terra di Canaan
{34:1} Il Signore ordinò a Mosè
{34:2} di comunicare agli Israeliti queste prescrizioni: «Entrerete nella terra di Canaan, il territorio che vi sarà assegnato in possesso. Queste saranno le vostre frontiere.
{34:3} A sud, il vostro territorio sarà delimitato dal deserto di Sin e costeggerà il territorio di Edom. A est, la frontiera partirà dall’estremità meridionale del Mar Morto.
{34:4} Svolterà a sud della salita degli Scorpioni in direzione di Sin, passerà a sud di Kades-Barnea, poi per Casar-Addar e Asmon.
{34:5} Ad Asmon svolterà di nuovo e si spingerà fino al torrente d’Egitto; terminerà al Mar Mediterraneo.
{34:6} A ovest, la frontiera sarà costituita dal Mar Mediterraneo.
{34:7} A nord, traccerete la frontiera tra il Mar Mediterraneo e il monte Or.
{34:8} Dal monte Or passerà dal passo di Camat e da Sedad.
{34:9} Proseguirà per Zifron e terminerà a Casar-Enàn. Questa sarà la vostra frontiera settentrionale.
{34:10} A est, traccerete la frontiera a partire da Casar-Enàn in direzione di Sefam.
{34:11} Di là, essa si dirigerà verso Ribla, a est di Ain; poi, più oltre, andrà a toccare i pendii situati a est del lago di Genèsaret
{34:12} e raggiungerà il corso del fiume Giordano; terminerà al Mar Morto. Queste saranno le frontiere del vostro territorio».
{34:13} Mosè comunicò queste prescrizioni agli Israeliti. Poi disse loro: «Ecco il territorio che il Signore ha ordinato di dividere a sorte tra le nove tribù e mezza.
{34:14} Difatti le famiglie delle tribù di Ruben e di Gad, e metà della tribù di Manasse hanno già ricevuto il proprio territorio:
{34:15} la parte assegnata a queste due tribù e mezza si trova di fronte a Gerico, sulla sponda orientale del fiume Giordano».
{i34:16} Lista dei responsabili per la divisione della terra
{34:16} Il Signore disse a Mosè:
{34:17} «Il sacerdote Eleàzaro e Giosuè, figlio di Nun, saranno incaricati della divisione delle terre.
{34:18} Per aiutarli sceglierete un capo responsabile per ciascuna tribù.
{34:19} Ecco la lista dei loro nomi: per la tribù di Giuda: Caleb, figlio di Iefunnè;
{34:20} per la tribù di Simeone: Samuele, figlio di Ammiùd;
{34:21} per la tribù di Beniamino: Elidàd, figlio di Chislon;
{34:22} per la tribù di Dan: Bukkì, figlio di Ioglì;
{34:23} per la tribù di Manasse (figlio di Giuseppe): Cannièl, figlio di Efod;
{34:24} per la tribù di Èfraim (figlio di Giuseppe): Kemuèl, figlio di Siftan;
{34:25} per la tribù di Zàbulon: Elisafàn, figlio di Parnac;
{34:26} per la tribù di Ìssacar: Paltièl, figlio di Azzan;
{34:27} per la tribù di Aser: Achiùd, figlio di Selomì;
{34:28} e per la tribù di Nèftali: Pedaèl, figlio di Ammiùd».
{34:29} Queste furono le persone designate dal Signore per fare la divisione della terra di Canaan tra gli Israeliti.
{i35:1} Le città dei leviti
{35:1} Nelle steppe di Moab, vicino al Giordano, all’altezza di Gerico, il Signore parlò a Mosè e gli disse:
{35:2} «Ordina agli Israeliti di dare alcune città scelte nel loro territorio ai discendenti di Levi, perché essi possano abitarvi. Insieme alle città daranno loro anche le terre da pascolo vicine.
{35:3} I discendenti di Levi si stabiliranno nelle città e utilizzeranno i pascoli dei dintorni per i loro greggi e per tutto il bestiame che possiedono.
{35:4} Questi pascoli si estenderanno per cinquecento metri oltre le mura in direzione est, sud, ovest e nord: così
{35:5} delimiterete la superficie di un quadrato con il lato di mille metri, che conterrà al centro la città.
{35:6} Saranno date ai discendenti di Levi le sei città-rifugio, dove potrà fuggire chi avrà ucciso involontariamente una persona, e altre quarantadue città.
{35:7} Il totale delle città dei leviti sarà quindi di quarantotto città, con i pascoli intorno.
{35:8} Ogni tribù metterà a disposizione un certo numero di città, ciascuna in proporzione alle dimensioni del proprio territorio: una grande tribù ne offrirà di più, una piccola di meno».
{i35:9} Città-rifugio per chi ha ucciso involontariamente
{35:9} Il Signore disse a Mosè
{35:10} di comunicare agli Israeliti queste prescrizioni: «Quando avrete attraversato il Giordano e sarete entrati nella terra di Canaan,
{35:11} sceglierete alcune città come città-rifugio. Là potrà fuggire chi avrà ucciso qualcuno involontariamente;
{35:12} così, egli potrà sfuggire all’uomo incaricato di vendicare la vittima. Chi è accusato di omicidio non sarà messo a morte, prima di comparire in giudizio davanti alla comunità.
{35:13} «Ci saranno sei città-rifugio:
{35:14} tre a est del Giordano e tre a ovest, nella terra di Canaan.
{35:15} Chiunque abbia ucciso una persona involontariamente, sia un Israelita, sia un forestiero residente in mezzo agli Israeliti oppure soltanto di passaggio, potrà trovare rifugio in una di queste sei città.
{35:16} «Se l’omicidio è stato commesso con un oggetto di metallo, chi l’ha fatto è un assassino, e sarà condannato a morte.
{35:17} Se uno ha colpito un altro con una pietra che può causare la morte, egli è un assassino, e sarà condannato a morte.
{35:18} Se uno ha colpito un altro con un oggetto di legno che può causare la morte, egli è un assassino, e sarà condannato a morte.
{35:19} L’uomo incaricato di vendicare la vittima ucciderà l’assassino, appena lo troverà.
{35:20} «Se uno dà a un altro uno spintone per odio o gli scaglia contro un oggetto intenzionalmente, oppure con cattiveria lo prende a
{35:21} pugni, e questi muore, egli è un assassino, e sarà condannato a morte. L’uomo incaricato di vendicare la vittima dovrà ucciderlo, appena lo troverà.
{35:22} «Ma può anche capitare che qualcuno causi la morte di un altro con una spinta data senza cattiveria, incidentalmente, oppure colpendolo con un oggetto, ma senza farlo apposta.
{35:23} Qualcuno può far cadere addosso a una persona, senza averla vista, una pietra che può causare la morte e di fatto lo uccide. Ma egli non era nemico della vittima e non voleva fargli alcun male.
{35:24} In questi casi la comunità seguirà le regole qui stabilite ed emetterà il giudizio sull’autore dell’omicidio e la persona incaricata di vendicare la vittima.
{35:25} Ricondurrà l’omicida involontario nella città dove si è rifugiato e così lo proteggerà dalla vendetta. Questa persona dovrà restare in quella città fino alla morte del sommo sacerdote consacrato con l’olio sacro.
{35:26} Se lascia i confini della città-rifugio
{35:27} e l’uomo incaricato di vendicare la vittima lo trova, potrà ucciderlo senza rendersi colpevole di omicidio.
{35:28} Difatti, chi ha ucciso qualcuno involontariamente deve restare nella città-rifugio fino alla morte del sommo sacerdote. Soltanto dopo potrà fare ritorno nelle sue terre.
{35:29} «Seguirete queste prescrizioni per tutte le vostre generazioni, in qualsiasi luogo abiterete.
{35:30} «In ogni caso di omicidio, l’omicida potrà essere condannato a morte soltanto su deposizione di più testimoni: la testimonianza di una sola persona non sarà sufficiente.
{35:31} Non accetterete denaro per risparmiare la vita a un assassino che merita la morte: sarà condannato a morte.
{35:32} Non accetterete denaro nemmeno per lasciar fuggire un uomo dalla città-rifugio, perché torni a vivere nelle sue terre, prima della morte del sommo sacerdote.
{35:33} «Non renderete impura la terra dove abiterete: l’omicidio contamina la terra. Quando è stato versato il sangue di una persona, la terra potrà essere purificata soltanto dal sangue dell’assassino.
{35:34} State quindi attenti a non rendere impuro il territorio dove vi stabilirete, perché io abito in mezzo a voi. Sì, io, il Signore, abito davvero in mezzo al popolo d’Israele!».
{i36:1} Norme per le nozze di donne con diritti di eredità
{36:1} Alcuni tra i discendenti di Giuseppe, i capifamiglia del gruppo di Gàlaad, figlio di Machir e nipote di Manasse, si recarono da Mosè per parlargli alla presenza dei capitribù d’Israele.
{36:2} Essi gli dissero: «Mosè, quando il Signore ti ha ordinato di distribuire a sorte le terre alle tribù d’Israele, ti ha anche ordinato di riservare una parte del territorio che spetta al nostro fratello Selofcàd, perché sia data alle sue figlie.
{36:3} Se però esse sposeranno un uomo di un’altra tribù d’Israele, la loro parte sarà staccata dalla nostra tribù e andrà ad aggiungersi al territorio della nuova tribù alla quale apparterranno. Così la parte assegnata dalla sorte alla nostra tribù diminuirà.
{36:4} E quando verrà l’anno del Giubileo, la parte delle figlie di Selofcàd passerà definitivamente dalla nostra tribù alla loro nuova tribù».
{36:5} Allora il Signore ordinò a Mosè di comunicare agli Israeliti queste prescrizioni: «I discendenti di Giuseppe hanno ragione.
{36:6} Ecco quindi quel che ordina il Signore a riguardo delle figlie di Selofcàd: esse potranno sposare l’uomo che vorranno, ma a condizione che egli appartenga a un gruppo della loro tribù paterna.
{36:7} Così le terre di Israele non passeranno da una tribù all’altra: ciascun Israelita resterà legato al territorio della sua tribù.
{36:8} Se in qualche tribù le terre passano in eredità a una donna, essa dovrà sposare un
{36:9} uomo di un gruppo della tribù paterna; così ciascun Israelita resterà saldamente legato al proprio territorio».
{36:10} Le figlie di Selofcàd ubbidirono all’ordine dato dal Signore a Mosè:
{36:11} Macla, Tirsa, Cogla, Milca e Noa si sposarono con dei cugini, figli dei loro zii paterni.
{36:12} Essi erano discendenti di Manasse, figlio di Giuseppe; quindi le terre che esse avevano avuto in eredità restarono nell’ambito della tribù del loro padre.
{36:13} Queste sono le norme e le prescrizioni che il Signore diede agli Israeliti per mezzo di Mosè nelle steppe di Moab, nei pressi del Giordano, all’altezza di Gerico.
