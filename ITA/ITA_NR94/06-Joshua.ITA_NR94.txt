{1:1} Dopo la morte di *Mosè, servo del Signore, il Signore parlò a *Giosuè, figlio di Nun, servo di Mosè, e gli disse:
{i1:2} Sl 111:6 (1 Ti 6:12; Eb 4:1-11) Conquista del paese di Canaan 1:1-12:24 (De 1:38; 31:23; 2 Co 2:14) Giosuè scelto come successore di Mosè De 31:1-81423; 34:9 (Gv 14:1; 16:33)
{1:2} «Mosè, mio servo, è morto. Àlzati dunque, attraversa questo *Giordano, tu con tutto questo popolo, per entrare nel paese che io do ai figli d'*Israele.
{1:3} Ogni luogo che la pianta del vostro piede calcherà, io ve lo do, come ho detto a Mosè,
{1:4} dal deserto, e dal Libano che vedi là, sino al gran fiume, il fiume Eufrate, tutto il paese degli Ittiti sino al mar Grande, verso occidente: quello sarà il vostro territorio.
{1:5} Nessuno potrà resistere di fronte a te tutti i giorni della tua vita; come sono stato con Mosè, cosí sarò con te; io non ti lascerò e non ti abbandonerò.
{1:6} Sii forte e coraggioso, perché tu metterai questo popolo in possesso del paese che giurai ai loro padri di dar loro.
{1:7} Solo sii molto forte e coraggioso; abbi cura di mettere in pratica tutta la legge che Mosè, mio servo, ti ha data; non te ne sviare né a destra né a sinistra, affinché tu prosperi dovunque andrai.
{1:8} Questo libro della legge non si allontani mai dalla tua bocca, ma meditalo, giorno e notte; abbi cura di mettere in pratica tutto ciò che vi è scritto; poiché allora riuscirai in tutte le tue imprese, allora prospererai.
{1:9} Non te l'ho io comandato? Sii forte e coraggioso; non ti spaventare e non ti sgomentare, perché il Signore, il tuo Dio, sarà con te dovunque andrai».
{i1:10} (Nu 32:16-32; De 3:18-20) Gs 22:1-9
{1:10} Allora Giosuè diede quest'ordine agli ufficiali del popolo:
{1:11} «Passate per l'accampamento e date quest'ordine al popolo: “Preparatevi dei viveri, perché fra tre giorni oltrepasserete questo Giordano per andare a conquistare il paese che il Signore, il vostro Dio, vi dà perché lo possediate”».
{1:12} Giosuè parlò pure ai *Rubeniti, ai *Gaditi e alla mezza tribú di *Manasse, e disse loro:
{1:13} «Ricordatevi dell'ordine che Mosè, servo del Signore, vi diede quando vi disse: “Il Signore, il vostro Dio, vi ha concesso riposo, e vi ha dato questo paese”.
{1:14} Le vostre mogli, i vostri bambini e il vostro bestiame rimarranno nel paese che Mosè vi ha dato di qua dal Giordano; ma voi tutti che siete forti e valorosi passerete in armi alla testa dei vostri fratelli e li aiuterete,
{1:15} finché il Signore abbia concesso riposo ai vostri fratelli come a voi, e siano anch'essi in possesso del paese che il Signore, il vostro Dio, dà loro. Poi ritornerete al paese di vostra proprietà, che Mosè, servo del Signore, vi ha dato di qua dal Giordano verso il levante, e ne prenderete possesso».
{1:16} E quelli risposero a Giosuè e dissero: «Noi faremo tutto quello che ci hai comandato, e andremo dovunque ci manderai.
{1:17} Ti ubbidiremo interamente, come abbiamo ubbidito a Mosè. Solamente, sia con te il Signore, il tuo Dio, com'è stato con Mosè!
{1:18} Chiunque sarà ribelle ai tuoi ordini e non ubbidirà alle tue parole, qualunque sia l'ordine che gli darai, sarà messo a morte. Solo, sii forte e coraggioso!»
{i2:1} Raab nasconde i due esploratori a Gerico Gc 1:23-25 (Eb 11:31; Gm 2:25) Gs 6:1722-25
{2:1} Or *Giosuè, figlio di Nun, mandò segretamente da Sittim due spie, e disse loro: «Andate, esaminate il paese e *Gerico». Quelle andarono ed entrarono in casa di una prostituta di nome Raab, e vi alloggiarono.
{2:2} Ciò fu riferito al re di Gerico, e gli fu detto: «Ecco, alcuni uomini dei figli d'*Israele son venuti qui per esplorare il paese».
{2:3} Allora il re di Gerico mandò a dire a Raab: «Fa' uscire quegli uomini che sono venuti da te e sono entrati in casa tua; perché sono venuti a esplorare tutto il paese».
{2:4} Ma la donna prese quei due uomini, li nascose e disse: «È vero, quegli uomini sono venuti in casa mia, ma io non sapevo di dove fossero;
{2:5} e quando si stava per chiuder la porta della città all'imbrunire, quegli uomini sono usciti; dove siano andati non so; rincorreteli senza perdere tempo, e li raggiungerete».
{2:6} Lei invece li aveva fatti salire sulla *terrazza e li aveva nascosti sotto gli steli di lino che vi aveva ammucchiato.
{2:7} E la gente li rincorse per la via che porta ai guadi del *Giordano; e, dopo che i loro inseguitori furono usciti, la porta della città fu chiusa.
{2:8} Prima che le spie si addormentassero, Raab salí da loro sulla terrazza,
{2:9} e disse a quegli uomini: «Io so che il Signore vi ha dato il paese, che il terrore del vostro nome ci ha invasi e che tutti gli abitanti del paese hanno perso coraggio davanti a voi.
{2:10} Poiché noi abbiamo udito come il Signore asciugò le acque del mar Rosso davanti a voi, quando usciste dall'Egitto, e quel che faceste ai due re degli *Amorei, di là dal Giordano, Sicon e Og, che votaste allo sterminio.
{2:11} Appena l'abbiamo udito, il nostro cuore è venuto meno e non è piú rimasto coraggio in alcuno, per causa vostra; poiché il Signore, il vostro Dio, è Dio lassú nei cieli e quaggiú sulla terra.
{2:12} Vi prego dunque, giuratemi per il Signore, poiché vi ho trattati con bontà, che anche voi tratterete con bontà la casa di mio padre; e datemi un segno sicuro
{2:13} che salverete la vita a mio padre, a mia madre, ai miei fratelli, alle mie sorelle e a tutto quel che appartiene a loro, e che ci preserverete dalla morte».
{2:14} Quegli uomini risposero: «Siamo pronti a dare la nostra vita per voi, se non divulgate questo nostro affare; e quando il Signore ci avrà dato il paese, noi ti tratteremo con bontà e lealtà».
{2:15} Allora lei li calò giú dalla finestra con una fune; infatti la sua casa era addossata alle mura della città, e lei stava di casa sulle mura.
{2:16} E disse loro: «Andate verso il monte, affinché non v'incontrino i vostri inseguitori, e rimanetevi nascosti per tre giorni fino al ritorno di coloro che v'inseguono; poi andrete per la vostra strada».
{2:17} E quegli uomini le dissero: «Noi saremo sciolti dal giuramento che ci hai fatto fare, se tu non osservi quello che stiamo per dirti:
{2:18} quando entreremo nel paese, attaccherai alla finestra per la quale ci fai scendere, questa cordicella di filo rosso; radunerai presso di te, in casa, tuo padre, tua madre, i tuoi fratelli e tutta la famiglia di tuo padre.
{2:19} Se qualcuno di questi uscirà in strada dalla porta di casa tua, il suo sangue ricadrà sul suo capo, e noi non ne avremo colpa; ma il sangue di chiunque sarà con te in casa ricadrà sul nostro capo, se uno gli metterà le mani addosso.
{2:20} Se tu divulghi questo nostro affare, saremo sciolti dal giuramento che ci hai fatto fare».
{2:21} E lei disse: «Sia come dite!». Poi li congedò, e quelli se ne andarono. E lei attaccò la cordicella rossa alla finestra.
{2:22} Quelli dunque partirono e se ne andarono al monte, dove rimasero tre giorni, fino al ritorno di quelli che li rincorrevano; i quali li cercarono per tutta la strada, ma non li trovarono.
{2:23} E quei due uomini ritornarono, scesero dal monte, oltrepassarono il Giordano, andarono da Giosuè, figlio di Nun, e gli raccontarono tutto quello che era loro successo.
{2:24} Essi dissero a Giosuè: «Certo, il Signore ha dato in nostra mano tutto il paese; e già tutti gli abitanti del paese hanno perso coraggio davanti a noi».
{i3:1} Il passaggio del Giordano Gs 4; Es 14:15-31; 2 R 2:6-81314; Sl 114:35
{3:1} *Giosuè si alzò la mattina di buon'ora, e con tutti i figli d'*Israele partí da Sittim. Essi arrivarono al *Giordano, e là si fermarono, prima di oltrepassarlo.
{3:2} Dopo tre giorni, gli ufficiali percorsero l'accampamento,
{3:3} e diedero quest'ordine al popolo: «Quando vedrete l'*arca del patto del Signore vostro Dio, portata dai *sacerdoti levitici, partirete dal luogo dove siete accampati, e andrete dietro ad essa.
{3:4} Però, vi sarà tra voi e l'arca la distanza di circa duemila *cubiti; non vi avvicinate ad essa, affinché possiate veder bene la via per la quale dovete andare; poiché non siete mai passati per questa via».
{3:5} Giosuè disse al popolo: «Santificatevi, poiché domani il Signore farà meraviglie in mezzo a voi».
{3:6} Poi Giosuè disse ai sacerdoti: «Prendete in spalla l'arca del patto e passate davanti al popolo». Ed essi presero in spalla l'arca del patto e camminarono davanti al popolo.
{3:7} Il Signore disse a Giosuè: «Oggi comincerò a renderti grande agli occhi di tutto Israele, affinché riconoscano che come fui con *Mosè cosí sarò con te.
{3:8} Tu darai ai sacerdoti, che portano l'arca del patto, quest'ordine: “Quando sarete giunti alla riva delle acque del Giordano, vi fermerete nel Giordano”».
{3:9} Giosuè disse ai figli d'Israele: «Avvicinatevi e ascoltate le parole del Signore vostro Dio».
{3:10} Poi Giosuè disse: «Da questo riconoscerete che il Dio vivente è in mezzo a voi, e che egli scaccerà certamente davanti a voi i *Cananei, gli Ittiti, gli Ivvei, i Ferezei, i Ghirgasei, gli *Amorei e i Gebusei:
{3:11} ecco, l'arca del patto del Signore di tutta la terra sta per passare davanti a voi per entrare nel Giordano.
{3:12} Prendete dunque dodici uomini fra le tribú d'Israele, uno per tribú.
{3:13} E non appena i sacerdoti che portano l'arca di Dio, Signore di tutta la terra, avranno posato le piante dei piedi nelle acque del Giordano, le acque del Giordano, quelle che scendono dalla parte superiore, saranno tagliate e si fermeranno in un mucchio».
{3:14} Il popolo, partito dalle sue tende per oltrepassare il Giordano, aveva davanti a sé i sacerdoti che portavano l'arca del patto.
{3:15} Appena quelli che portavano l'arca giunsero al Giordano e tuffarono i piedi nell'acqua della riva (il Giordano straripa dappertutto durante tutto il tempo della mietitura),
{3:16} le acque che scendevano dalla parte superiore si fermarono e si elevarono in un mucchio a una grandissima distanza, fino alla città di Adam che è vicino a Sartan; e quelle che scendevano verso il mare della pianura, il mar Salato, furono interamente separate da esse; e il popolo passò di fronte a *Gerico.
{3:17} I sacerdoti che portavano l'arca del patto del Signore stettero fermi sull'asciutto, in mezzo al Giordano, mentre tutto Israele passava all'asciutto, finché tutta la nazione ebbe finito di oltrepassare il Giordano.
{i4:1} Le dodici pietre commemorative (Gs 3:10-17; Mi 6:5) Sl 78:2-8 (Lu 19:40)
{4:1} Quando tutta la nazione ebbe finito di attraversare il *Giordano, il Signore disse a *Giosuè:
{4:2} «Scegliete tra il popolo dodici uomini, uno per tribú,
{4:3} e date loro quest'ordine: “Prendete da qui, in mezzo al Giordano, dal luogo dove i *sacerdoti si sono fermati, dodici pietre; portatele con voi di là dal fiume, e collocatele nel luogo dove vi accamperete stanotte”».
{4:4} Giosuè chiamò i dodici uomini che aveva designati tra i figli d'*Israele, un uomo per tribú,
{4:5} e disse loro: «Passate davanti all'*arca del Signore vostro Dio, in mezzo al Giordano, e ognuno di voi porti sulla spalla una pietra, secondo il numero delle tribú dei figli d'Israele,
{4:6} affinché questo sia un segno in mezzo a voi. In avvenire, i vostri figli vi domanderanno: “Che cosa significano per voi queste pietre?”
{4:7} Allora voi risponderete loro: “Le acque del Giordano furono tagliate davanti all'arca del patto del Signore; quand'essa attraversò il Giordano, le acque del Giordano furono tagliate, e queste pietre sono per i figli d'Israele un ricordo per sempre”».
{4:8} I figli d'Israele fecero dunque come Giosuè aveva ordinato; presero dodici pietre di mezzo al Giordano, come il Signore aveva detto a Giosuè, secondo il numero delle tribú dei figli d'Israele; le portarono con sé di là dal fiume nel luogo dove avrebbero passato la notte, e là le collocarono.
{4:9} Giosuè fece rizzare pure dodici pietre in mezzo al Giordano, nel luogo dove si erano fermati i piedi dei sacerdoti che portavano l'arca del patto, e vi sono rimaste fino ad oggi.
{4:10} I sacerdoti che portavano l'arca rimasero fermi in mezzo al Giordano, finché tutto quello che il Signore aveva comandato a Giosuè di dire al popolo fu eseguito, conformemente agli ordini che *Mosè aveva dato a Giosuè, e il popolo si affrettò a passare.
{4:11} Quando tutto il popolo ebbe concluso la traversata, passò anche l'arca del Signore con i sacerdoti, in presenza del popolo.
{4:12} I figli di *Ruben, i figli di *Gad e mezza tribú di *Manasse attraversarono in armi davanti ai figli d'Israele, come Mosè aveva detto loro.
{4:13} Circa quarantamila uomini, pronti di tutto punto per la guerra, passarono davanti al Signore nelle pianure di *Gerico, per andare a combattere.
{4:14} In quel giorno, il Signore rese grande Giosuè agli occhi di tutto Israele; ed essi lo temettero, come avevano temuto Mosè tutti i giorni della sua vita.
{4:15} Poi il Signore disse a Giosuè:
{4:16} «Ordina ai sacerdoti che portano l'arca della testimonianza di salire dal Giordano».
{4:17} Allora Giosuè diede quest'ordine ai sacerdoti: «Salite dal Giordano».
{4:18} E appena i sacerdoti che portavano l'arca del patto del Signore furono saliti di mezzo al Giordano e le piante dei loro piedi si furono alzate e posate sull'asciutto, le acque del Giordano tornarono al loro posto, e strariparono dappertutto, come prima.
{4:19} Il popolo salí dal Giordano il decimo giorno del primo mese e si accampò a *Ghilgal, all'estremità orientale di Gerico.
{4:20} E Giosuè fece rizzare in Ghilgal le dodici pietre che essi avevano prese dal Giordano.
{4:21} Poi parlò ai figli d'Israele e disse loro: «In avvenire, i vostri figli domanderanno ai loro padri: “Che cosa significano queste pietre?”
{4:22} Allora voi lo farete sapere ai vostri figli, e direte: “Israele attraversò questo Giordano all'asciutto”.
{4:23} Infatti il Signore, il vostro Dio, ha prosciugato le acque del Giordano davanti a voi finché foste passati, come il Signore, il vostro Dio, fece al mar Rosso che egli prosciugò finché fossimo passati,
{4:24} perché tutti i popoli della terra riconoscano che la mano del Signore è potente, e voi temiate in ogni tempo il Signore vostro Dio».
{5:1} Quando tutti i re degli *Amorei che erano di là dal *Giordano verso occidente e tutti i re dei *Cananei che erano presso il mare udirono che il Signore aveva prosciugato le acque del Giordano davanti ai figli d'*Israele finché fossero passati, il loro cuore venne meno e non rimase piú in loro alcun coraggio di fronte ai figli d'Israele.
{i5:2} Circoncisione della nuova generazione Ge 17:9-1423-27 (Cl 2:1112)
{5:2} In quel tempo il Signore disse a *Giosuè: «Fatti dei coltelli di pietra, e torna di nuovo a circoncidere i figli d'Israele».
{5:3} E Giosuè si fece dei coltelli di pietra e circoncise i figli d'Israele sul colle d'Aralot.
{5:4} Questo fu il motivo per cui li circoncise: tutti i maschi del popolo uscito dall'Egitto, cioè tutti gli uomini di guerra, erano morti nel deserto durante il viaggio dopo essere usciti dall'Egitto.
{5:5} Tutto il popolo uscito dall'Egitto era circonciso, ma tutto il popolo nato nel deserto durante il viaggio, dopo l'uscita dall'Egitto, non era stato circonciso.
{5:6} Infatti i figli d'Israele avevano camminato per quarant'anni nel deserto, finché tutta la nazione, cioè tutti gli uomini di guerra che erano usciti dall'Egitto, furono distrutti, perché non avevano ubbidito alla voce del Signore. Il Signore aveva loro giurato che non avrebbe fatto loro vedere il paese che aveva promesso con giuramento ai loro padri di dare a noi: paese dove scorrono il latte e il miele;
{5:7} e sostituí a loro i loro figli. E questi Giosuè circoncise, perché erano *incirconcisi, non essendo stati circoncisi durante il viaggio.
{5:8} Quando tutta la nazione fu circoncisa, quelli rimasero al loro posto nell'accampamento, finché fossero guariti.
{i5:9} La Pasqua nella pianura di Gerico (Es 12:1-28; Nu 9:1-14) (Fl 4:19)
{5:9} Allora il Signore disse a Giosuè: Oggi vi ho tolto di dosso l'infamia d'Egitto. E quel luogo fu chiamato *Ghilgal, nome che dura fino ad oggi.
{5:10} I figli d'Israele si accamparono a Ghilgal e, sulla sera del quattordicesimo giorno del mese, celebrarono la Pasqua nelle pianure di *Gerico.
{5:11} L'indomani della Pasqua, in quello stesso giorno, mangiarono i prodotti del paese: *pani azzimi e grano arrostito.
{5:12} E la *manna cessò l'indomani del giorno in cui mangiarono i prodotti del paese; e i figli d'Israele non ebbero piú manna, ma mangiarono, quell'anno stesso, il frutto del paese di *Canaan.
{i5:13} Il capo dell'esercito del Signore Es 3:1-10; 23:20-23 (Lu 22:43)
{5:13} Mentre Giosuè era presso Gerico, egli alzò gli occhi, guardò, ed ecco un uomo in piedi che gli stava davanti, tenendo in mano la spada sguainata. Giosuè andò verso di lui, e gli disse: «Sei tu dei nostri, o dei nostri nemici?»
{5:14} E quello rispose: «No, io sono il capo dell'esercito del Signore; arrivo adesso». Allora Giosuè cadde con la faccia a terra, si prostrò e gli disse: «Che cosa vuol dire il mio Signore al suo servo?».
{5:15} Il capo dell'esercito del Signore disse a Giosuè: «Togliti i calzari dai piedi; perché il luogo dove stai è santo». E Giosuè fece cosí.
{i6:1} La conquista di Gerico Eb 11:30 (De 7:1624-26; 20:16-18) (Gs 2; Eb 11:31) (So 1:16)
{6:1} *Gerico era ben chiusa e barricata per paura dei figli d'*Israele; nessuno ne usciva e nessuno vi entrava.
{6:2} E il Signore disse a *Giosuè: «Vedi, io do in tua mano Gerico, il suo re, i suoi prodi guerrieri.
{6:3} Voi tutti dunque, uomini di guerra, marciate intorno alla città, facendone il giro una volta. Cosí farai per sei giorni;
{6:4} e sette *sacerdoti porteranno davanti all'*arca sette trombe squillanti; il settimo giorno farete il giro della città sette volte, e i sacerdoti soneranno le trombe.
{6:5} E avverrà che, quand'essi soneranno a distesa il corno squillante e voi udrete il suono delle trombe, tutto il popolo lancerà un gran grido, e le mura della città crolleranno, e il popolo salirà, ciascuno diritto davanti a sé».
{6:6} Allora Giosuè, figlio di Nun, chiamò i sacerdoti e disse loro: «Prendete l'arca del patto, e sette sacerdoti portino sette trombe squillanti davanti all'arca del Signore».
{6:7} Poi disse al popolo: «Andate, girate intorno alla città, e l'avanguardia preceda l'arca del Signore».
{6:8} Quando Giosuè ebbe parlato al popolo, i sette sacerdoti che portavano le sette trombe squillanti davanti al Signore si misero in marcia sonando le trombe; e l'arca del patto del Signore li seguiva.
{6:9} L'avanguardia marciava davanti ai sacerdoti che sonavano le trombe, e la retroguardia seguiva l'arca; durante la marcia, i sacerdoti sonavano le trombe.
{6:10} Giosuè aveva dato al popolo quest'ordine: «Non gridate, fate che non si oda neppure la vostra voce e non vi esca parola di bocca, fino al giorno che io vi dirò: “Gridate!” Allora griderete».
{6:11} Cosí fece fare all'arca del Signore il giro della città una volta; poi rientrarono nell'accampamento, e vi passarono la notte.
{6:12} Giosuè si alzò la mattina presto, e i sacerdoti presero l'arca del Signore.
{6:13} I sette sacerdoti che portavano le sette trombe squillanti davanti all'arca del Signore avanzavano, sonando le trombe durante la marcia. L'avanguardia li precedeva; la retroguardia seguiva l'arca del Signore; e durante la marcia, i sacerdoti sonavano le trombe.
{6:14} Il secondo giorno girarono intorno alla città una volta, e poi tornarono all'accampamento. Cosí fecero per sei giorni.
{6:15} Il settimo giorno si alzarono la mattina allo spuntar dell'alba e fecero sette volte il giro della città in quella stessa maniera; soltanto in quel giorno fecero il giro della città sette volte.
{6:16} La settima volta, come i sacerdoti sonarono le trombe, Giosuè disse al popolo: «Gridate! perché il Signore vi ha dato la città.
{6:17} E la città con tutto quel che contiene sarà consacrata al Signore per essere voto di interdetto; soltanto Raab, la prostituta, avrà salva la vita: lei e tutti quelli che saranno in casa con lei, perché nascose i messaggeri che noi avevamo inviati.
{6:18} E voi guardatevi bene da ciò ch'è votato all'interdetto, affinché non siate voi stessi votati allo sterminio, prendendo qualcosa d'interdetto, e non rendiate maledetto l'accampamento d'Israele, gettandovi lo scompiglio.
{6:19} Ma tutto l'argento, l'oro e gli oggetti di rame e di ferro saranno consacrati al Signore; entreranno nel tesoro del Signore».
{6:20} Il popolo dunque gridò e i sacerdoti sonarono le trombe; e quando il popolo udí il suono delle trombe lanciò un gran grido, e le mura crollarono. Il popolo salí nella città, ciascuno diritto davanti a sé, e s'impadronirono della città.
{6:21} Votarono allo sterminio tutto ciò che era nella città, passando a fil di spada uomini, donne, bambini, vecchi, buoi, pecore e asini.
{6:22} E Giosuè disse ai due uomini che avevano esplorato il paese: «Andate in casa di quella prostituta, fatela uscire con tutto ciò che le appartiene, come glielo avete giurato».
{6:23} E quei giovani che avevano esplorato il paese entrarono nella casa, e ne fecero uscire Raab, suo padre, sua madre, i suoi fratelli e tutto quello che le apparteneva; ne fecero uscire anche tutte le famiglie dei suoi e li sistemarono fuori dell'accampamento d'Israele.
{6:24} Poi i figli d'Israele diedero fuoco alla città e a tutto quello che conteneva; presero soltanto l'argento, l'oro e gli oggetti di rame e di ferro, che misero nel tesoro della casa del Signore.
{6:25} Ma a Raab, la prostituta, alla famiglia di suo padre e a tutti i suoi Giosuè lasciò la vita; e lei ha abitato in mezzo a Israele fino ad oggi, perché aveva nascosto gli esploratori che Giosuè aveva mandato a Gerico.
{i6:26} 1 R 16:34 (Sl 37:22; Is 55:11)
{6:26} Allora Giosuè fece questo giuramento: «Sia maledetto, davanti al Signore, l'uomo che si alzerà a ricostruire questa città di Gerico! Egli ne getterà le fondamenta sul suo primogenito, e ne rizzerà le porte sul piú giovane dei suoi figli».
{6:27} Il Signore fu con Giosuè, e la fama di lui si sparse per tutto il paese.
{i7:1} Trasgressione di Acan e sua punizione Gs 22:20 (1 Cr 21:17; 2 S 21:1)
{7:1} Ma i figli d'*Israele commisero un'infedeltà circa l'interdetto; poiché Acan, figlio di Carmi, figlio di Zabdi, figlio di Zerac, della tribú di *Giuda, prese dell'interdetto, e l'ira del Signore s'accese contro i figli d'Israele.
{7:2} *Giosuè mandò degli uomini da *Gerico ad Ai, che è vicina a Bet-Aven, a oriente di *Betel, e disse loro: «Salite ed esplorate il paese». E quelli salirono ed esplorarono Ai.
{7:3} Poi tornarono da Giosuè e gli dissero: «Non occorre che salga tutto il popolo; ma salgano due o tremila uomini, e sconfiggeranno Ai; non stancare tutto il popolo mandandolo là, perché quelli sono in pochi».
{7:4} Cosí vi salirono del popolo circa tremila uomini, i quali si diedero alla fuga davanti alla gente di Ai.
{7:5} E la gente di Ai ne uccise circa trentasei, li inseguí dalla porta fino a Sebarim, li mise in rotta nella discesa; e il cuore del popolo venne meno e si sciolse come acqua.
{i7:6} (Es 5:2223; Nu 14:13-16)
{7:6} Giosuè si stracciò le vesti e si gettò con il viso a terra davanti all'*arca del Signore; stette cosí fino alla sera, egli con gli *anziani d'Israele, e si gettarono della polvere sul capo.
{7:7} Giosuè disse: «Ahi, Signore Dio, perché hai fatto attraversare il *Giordano a questo popolo, per darci in mano agli *Amorei e farci perire? Oh, ci fossimo pur accontentati di rimanere di là dal Giordano!
{7:8} Ahimè, Signore, che dovrò dire, ora che Israele ha voltato le spalle ai suoi nemici?
{7:9} I *Cananei e tutti gli abitanti del paese lo verranno a sapere, ci accerchieranno e faranno sparire il nostro nome dalla terra; e tu che farai per il tuo gran nome?»
{i7:10} (Gs 6:17-18; De 7:2526) 1 S 14: 38-43 (1 Ti 6:910; Za 5:34; Eb 12:15) At 5:1-11
{7:10} Il Signore disse a Giosuè: «Àlzati! Perché te ne stai cosí prostrato con la faccia a terra?
{7:11} Israele ha peccato; essi hanno *trasgredito il patto che avevo loro comandato d'osservare; hanno perfino preso dell'interdetto, lo hanno rubato, hanno mentito, e lo hanno messo fra i loro oggetti.
{7:12} Perciò i figli d'Israele non potranno resistere ai loro nemici e volteranno le spalle davanti a loro, perché son diventati essi stessi interdetto. Io non sarò piú con voi, se non distruggete l'interdetto in mezzo a voi.
{7:13} Àlzati, santifica il popolo e digli: “Santificatevi per domani, perché cosí ha detto il Signore, il Dio d'Israele: O Israele, c'è dell'interdetto in mezzo a te! Tu non potrai resistere ai tuoi nemici, finché non abbiate tolto l'interdetto di mezzo a voi.
{7:14} Domattina dunque vi accosterete tribú per tribú; e la tribú che il Signore designerà, si accosterà famiglia per famiglia; e la famiglia che il Signore designerà, si accosterà casa per casa; e la casa che il Signore designerà, si accosterà persona per persona.
{7:15} E colui che sarà designato per aver preso dell'interdetto sarà dato alle fiamme con tutto quello che gli appartiene, perché ha trasgredito il patto del Signore e ha commesso un'infamia in Israele”».
{7:16} Giosuè dunque si alzò presto la mattina, e fece accostare Israele tribú per tribú; e la tribú di Giuda fu designata.
{7:17} Poi fece accostare le famiglie di Giuda, e la famiglia degli Zerachiti fu designata. Poi fece accostare la famiglia degli Zerachiti persona per persona, e Zabdi fu designato.
{7:18} Poi fece accostare la casa di Zabdi persona per persona, e fu designato Acan, figlio di Carmi, figlio di Zabdi, figlio di Zerac, della tribú di Giuda.
{7:19} Allora Giosuè disse ad Acan: «Figlio mio, dà gloria al Signore, al Dio d'Israele, rendigli omaggio, e dimmi quello che hai fatto; non me lo nascondere».
{7:20} Acan rispose a Giosuè e disse: «È vero; ho peccato contro il Signore, il Dio d'Israele; ed ecco precisamente quello che ho fatto.
{7:21} Ho visto fra le spoglie un bel mantello di Scinear, duecento *sicli d'argento e una sbarra d'oro del peso di cinquanta sicli; ho desiderato quelle cose e le ho prese; ecco, sono nascoste in terra in mezzo alla mia tenda; e l'argento è sotto».
{7:22} Allora Giosuè mandò dei messaggeri, i quali corsero alla tenda; ed ecco che il mantello vi era nascosto; e l'argento stava sotto.
{7:23} Essi presero quelle cose di mezzo alla tenda e le portarono a Giosuè e a tutti i figli d'Israele e le deposero davanti al Signore.
{7:24} Giosuè e tutto Israele con lui presero Acan, figlio di Zerac, l'argento, il mantello, la sbarra d'oro, i suoi figli e le sue figlie, i suoi buoi, i suoi asini, le sue pecore, la sua tenda e tutto quello che gli apparteneva, e li fecero salire nella valle di Acor.
{7:25} E Giosuè disse: «Cosí come ci hai causato una sventura, il Signore causerà una sventura a te in questo giorno!» E tutto Israele lo lapidò; e dopo aver lapidato gli altri, diedero tutti alle fiamme.
{7:26} Poi ammassarono sopra Acan un gran mucchio di pietre, che dura fino ad oggi. E il Signore cessò dalla sua ira tremenda. Perciò quel luogo è stato chiamato fino ad oggi Valle di Acor.
{i8:1} La presa di Ai Gs 7; Gc 20:27-48 (De 20:16-18; 21:2223)
{8:1} Poi il Signore disse a *Giosuè: «Non temere, e non ti sgomentare! Prendi con te tutta la gente di guerra, àlzati e sali contro Ai. Guarda, io do in tua mano il re di Ai, il suo popolo, la sua città e il suo paese.
{8:2} Tu tratterai Ai e il suo re come hai trattato *Gerico e il suo re; ne prenderete per voi soltanto il bottino e il bestiame. Tendi un'imboscata dietro la città».
{8:3} Giosuè dunque con tutta la gente di guerra si alzò per salire contro Ai. Egli scelse trentamila uomini valenti e prodi, li fece partire di notte
{8:4} e diede loro quest'ordine: «Tenderete un'imboscata dietro la città; non allontanatevi troppo dalla città e siate tutti pronti.
{8:5} Io e tutto il popolo che è con me ci accosteremo alla città e, quando essi usciranno contro di noi come la prima volta, ci metteremo in fuga davanti a loro.
{8:6} Essi c'inseguiranno finché noi li avremo attirati lontano dalla città, perché diranno: “Essi fuggono dinanzi a noi come la prima volta”. E noi fuggiremo davanti a loro.
{8:7} Voi allora uscirete dall'imboscata e v'impadronirete della città; il Signore, il vostro Dio, la darà in mano vostra.
{8:8} E quando avrete preso la città, la incendierete; farete come ha detto il Signore. Badate bene, questo è l'ordine che io vi do».
{8:9} Cosí Giosuè li mandò, e quelli andarono al luogo dell'imboscata, e si fermarono fra *Betel e Ai, a occidente di Ai; ma Giosuè rimase quella notte in mezzo al popolo.
{8:10} La mattina presto si alzò, passò in rassegna il popolo, e salí contro Ai: egli con gli *anziani d'*Israele, alla testa del popolo.
{8:11} E tutta la gente di guerra che era con lui salí, si avvicinò, giunse di fronte alla città, e si accampò a nord di Ai. Tra lui e Ai c'era una valle.
{8:12} Giosuè prese circa cinquemila uomini, con i quali tese un'imboscata fra Betel e Ai, a occidente della città.
{8:13} Il popolo sistemò tutto l'accampamento a nord della città e tese l'imboscata a occidente della città; ma Giosuè, durante quella notte, si spinse avanti in mezzo alla valle.
{8:14} Quando il re di Ai vide questo, la gente della città si alzò in fretta di buon mattino; e il re e tutto il suo popolo uscirono contro Israele, per dargli battaglia al punto convenuto, al principio della pianura; perché il re non sapeva che c'era un'imboscata contro di lui dietro la città.
{8:15} Allora Giosuè e tutto Israele, fingendosi battuti da quelli, si misero in fuga verso il deserto.
{8:16} E tutto il popolo che era nella città fu chiamato a raccolta per inseguirli; e inseguirono Giosuè e furono attirati lontano dalla città.
{8:17} Non ci fu uomo, in Ai e in Betel, che non uscisse dietro a Israele. Lasciarono la città aperta e inseguirono Israele.
{8:18} Allora il Signore disse a Giosuè: «Stendi verso Ai la lancia che hai in mano, perché io sto per dare Ai in tuo potere». E Giosuè stese verso la città la lancia che aveva in mano.
{8:19} E subito, non appena ebbe steso la mano, gli uomini dell'imboscata uscirono dal luogo dov'erano, entrarono di corsa nella città, la presero, e s'affrettarono ad appiccarvi il fuoco.
{8:20} E la gente di Ai, voltandosi indietro, guardò, e vide che il fumo della città saliva al cielo; e non vi fu per loro alcuna possibilità di fuggire né da una parte né dall'altra, perché il popolo che fuggiva verso il deserto si era voltato contro quelli che lo inseguivano.
{8:21} Giosuè e tutto Israele, vedendo che quelli dell'imboscata avevano preso la città e che il fumo saliva dalla città, tornarono indietro, e batterono la gente di Ai.
{8:22} Anche gli altri uscirono dalla città contro di loro; cosicché gli uomini di Ai furono presi in mezzo da Israele, avendo gli uni di qua e gli altri di là; e Israele li batté in modo che non ne rimase né superstite né fuggiasco.
{8:23} Ma il re di Ai lo presero vivo e lo portarono da Giosuè.
{8:24} Quando Israele ebbe finito di uccidere tutti gli abitanti di Ai nella campagna, nel deserto dove quelli l'avevano inseguito, e tutti furono caduti sotto i colpi della spada finché non ne rimasero piú, tutto Israele tornò verso Ai e la mise a fil di spada.
{8:25} Tutti quelli che caddero in quel giorno, fra uomini e donne, furono dodicimila: vale a dire tutta la gente di Ai.
{8:26} Giosuè non ritirò la mano che aveva stesa con la lancia, finché non ebbe sterminato tutti gli abitanti di Ai.
{8:27} Israele prese per sé soltanto il bestiame e il bottino di quella città, secondo l'ordine che il Signore aveva dato a Giosuè.
{8:28} Giosuè incendiò dunque Ai e la ridusse per sempre in un mucchio di rovine com'è ancora oggi.
{8:29} Quanto al re di Ai, l'appese a un albero, e ve lo lasciò fino a sera; ma al tramonto del sole Giosuè ordinò che il cadavere fosse calato dall'albero; e lo gettarono all'ingresso della porta della città, e gli ammassarono sopra un gran mucchio di pietre, che rimane ancora al giorno d'oggi.
{i8:30} Lettura delle maledizioni e delle benedizioni De 27; 28
{8:30} Allora Giosuè costruí un altare al Signore, Dio d'Israele, sul monte *Ebal,
{8:31} come *Mosè, servo del Signore, aveva ordinato ai figli d'Israele, e come sta scritto nel libro della legge di Mosè: un altare di pietre intatte sulle quali nessun ferro era passato; e i figli d'Israele offrirono su di esso olocausti al Signore, e fecero sacrifici di riconoscenza.
{8:32} E là, su delle pietre, Giosuè scrisse una copia della legge che Mosè aveva scritta in presenza dei figli d'Israele.
{8:33} Tutto Israele, i suoi anziani, i suoi ufficiali e i suoi *giudici stavano in piedi ai due lati dell'*arca, di fronte ai *sacerdoti levitici che portavano l'arca del patto del Signore: gli stranieri come gli Israeliti di nascita, metà dal lato del monte *Gherizim, metà dal lato del monte Ebal, come Mosè, servo del Signore, aveva da prima ordinato che si benedicesse il popolo d'Israele.
{8:34} Dopo questo, Giosuè lesse tutte le parole della legge, le benedizioni e le maledizioni, secondo tutto ciò che è scritto nel libro della legge.
{8:35} Non vi fu parola, di tutto ciò che Mosè aveva comandato, che Giosuè non leggesse in presenza di tutta la comunità d'Israele, delle donne, dei bambini e degli stranieri che camminavano in mezzo a loro.
{i9:1} L'astuzia dei Gabaoniti Gs 11:16-20; Is 8:910
{9:1} Tutti i re che erano di qua dal *Giordano, nella regione montuosa, nella pianura e lungo tutta la costa del mar Grande di fronte al Libano, l'Ittita, l'*Amoreo, il *Cananeo, il Ferezeo, l'Ivveo e il Gebuseo udirono queste cose,
{9:2} e si adunarono tutti assieme, di comune accordo, per muovere guerra a *Giosuè e ad *Israele.
{i9:3} Ge 27 (Nu 27:1821; Pr 3:57; Gr 10:23) (Nu 30:3; 2 S 21:1-14)
{9:3} Gli abitanti di Gabaon, dal canto loro, quand'ebbero udito ciò che Giosuè aveva fatto a *Gerico e ad Ai,
{9:4} agirono con astuzia: partirono, provvisti di viveri, caricarono sui loro asini dei sacchi vecchi e dei vecchi otri da vino, vecchi e ricuciti.
{9:5} Si misero ai piedi calzari vecchi e rappezzati, e dei vecchi abiti addosso; e tutto il pane, di cui si erano provvisti, era duro e sbriciolato.
{9:6} Andarono da Giosuè, all'accampamento di Ghilgal, e dissero a lui e alla gente d'Israele: «Noi veniamo da un paese lontano; fate dunque alleanza con noi».
{9:7} La gente d'Israele rispose a questi Ivvei: «Forse voi abitate in mezzo a noi; come dunque faremmo alleanza con voi?»
{9:8} Ma quelli dissero a Giosuè: «Noi siamo tuoi servi!» E Giosuè a loro: «Chi siete? E da dove venite?»
{9:9} Quelli gli risposero: «I tuoi servi vengono da un paese molto lontano, attratti dalla fama del Signore tuo Dio; poiché abbiamo sentito parlare di lui, di tutto quello che ha fatto in Egitto
{9:10} e di tutto quello che ha fatto ai due re degli Amorei di là dal Giordano, a Sicon re di Chesbon e ad Og re di *Basan, che abitava ad Astarot.
{9:11} I nostri *anziani e tutti gli abitanti del nostro paese ci hanno detto: “Prendete con voi delle provviste per il viaggio, andate loro incontro e dite: «Noi siamo vostri servi; fate dunque alleanza con noi»”.
{9:12} Ecco il nostro pane; lo prendemmo caldo dalle nostre case, come provvista, il giorno che partimmo per venire da voi, e ora eccolo duro e sbriciolato;
{9:13} e questi sono gli otri da vino che riempimmo tutti nuovi, ed eccoli rotti; e questi i nostri abiti e i nostri calzari, che si sono logorati per il cammino molto lungo».
{9:14} Allora la gente d'Israele prese delle loro provviste, e non consultò il Signore.
{9:15} Giosuè fece pace con loro e stabilí con loro un patto per il quale avrebbe lasciato loro la vita; e i capi della comunità lo giurarono loro.
{9:16} Ma tre giorni dopo ch'ebbero stabilito questo patto, seppero che quelli erano loro vicini e abitavano in mezzo a loro.
{9:17} Infatti i figli d'Israele partirono, e giunsero alle loro città il terzo giorno. Le loro città erano Gabaon, Chefira, Beerot e Chiriat-Iearim.
{9:18} Ma i figli d'Israele non li uccisero, a causa del giuramento che i capi della comunità avevano fatto loro nel nome del Signore, Dio d'Israele. Però tutta la comunità mormorò contro i capi.
{9:19} E tutti i capi dissero all'intera comunità: «Noi abbiamo giurato loro nel nome del Signore, Dio d'Israele; perciò non li possiamo toccare.
{9:20} Ecco quel che faremo loro: li lasceremo in vita, per non attirarci addosso l'ira del Signore, a causa del giuramento che abbiamo fatto loro».
{9:21} I capi dissero dunque: «Essi vivranno!» Ma quelli furono semplici spaccalegna e portatori d'acqua per tutta la comunità, come i capi avevano loro detto.
{9:22} Giosuè dunque li chiamò e parlò loro cosí: «Perché ci avete ingannati dicendo: “Stiamo molto lontano da voi”, mentre abitate in mezzo a noi?
{9:23} Or dunque siete maledetti e voi non cesserete mai d'essere schiavi, spaccalegna e portatori d'acqua per la casa del mio Dio».
{9:24} E quelli risposero a Giosuè e dissero: «Era stato espressamente riferito ai tuoi servi che il tuo Dio, il Signore, aveva ordinato al suo servo *Mosè di darvi tutto il paese e di sterminarne davanti a voi tutti gli abitanti. E noi, per causa vostra, siamo stati in gran timore per le nostre vite, e abbiamo fatto questo.
{9:25} E ora eccoci qui nelle tue mani; trattaci come ti pare che sia bene e giusto di fare».
{9:26} Giosuè li trattò dunque cosí: li liberò dalle mani dei figli d'Israele, perché questi non li uccidessero;
{9:27} ma in quel giorno li destinò a essere spaccalegna e portatori d'acqua per la comunità e per l'altare del Signore, nel luogo che il Signore si sarebbe scelto; ed è ciò che fanno ancora al giorno d'oggi.
{i10:1} Battaglia di Gabaon Gs 11:1-9 (Is 30:30; Sl 18:6-14)
{10:1} Quando Adoni-Sedec, re di *Gerusalemme, udí che *Giosuè aveva preso Ai e l'aveva votata allo sterminio, che aveva trattato Ai e il suo re nel modo in cui aveva trattato *Gerico e il suo re, che gli abitanti di Gabaon avevano fatto la pace con gl'*Israeliti ed erano in mezzo a loro,
{10:2} fu tutto spaventato. Infatti Gabaon era una città grande come una delle città regali, anche piú grande di Ai, e tutti gli uomini suoi erano valorosi.
{10:3} Perciò Adoni-Sedec, re di Gerusalemme, mandò a dire a Oam re di Ebron, a Piram re di Iarmut, a Iafia re di Lachis e a Debir re di Eglon:
{10:4} «Salite da me, soccorretemi e noi batteremo Gabaon, perché ha fatto la pace con Giosuè e con i figli d'Israele».
{10:5} Cinque re degli *Amorei, il re di Gerusalemme, il re di Ebron, il re di Iarmut, il re di Lachis e il re di Eglon si radunarono, salirono con tutti i loro eserciti, si accamparono di fronte a Gabaon e l'attaccarono.
{10:6} Allora i Gabaoniti mandarono a dire a Giosuè, all'accampamento di *Ghilgal: «Non negare ai tuoi servi il tuo aiuto; affréttati a salire da noi, liberaci, soccorrici, perché tutti i re degli Amorei che abitano la regione montuosa si sono radunati contro di noi».
{10:7} Giosuè dunque salí da Ghilgal, con tutta la gente di guerra e con tutti gli uomini segnalati per valore.
{10:8} E il Signore disse a Giosuè: «Non li temere, perché io li ho dati in tuo potere; nessuno di loro potrà resistere di fronte a te».
{10:9} Cosí Giosuè piombò loro addosso all'improvviso: aveva marciato tutta la notte da Ghilgal.
{10:10} E il Signore li mise in rotta davanti a Israele, che inflisse loro una grande sconfitta presso Gabaon, li inseguí per la via che sale a Bet-Oron, e li batté fino ad Azeca e a Maccheda.
{10:11} Mentre fuggivano davanti a Israele ed erano alla discesa di Bet-Oron, il Signore fece cadere dal cielo su di loro delle grosse pietre fino ad Azeca, ed essi perirono: quelli che morirono per le pietre della grandinata furono piú numerosi di quelli che i figli d'Israele uccisero con la spada.
{i10:12} (Ac 3:11; Mr 11:22-24) (Is 40:26-28; Lu 1:37) Gb 9:710; Ro 8:31
{10:12} Allora Giosuè parlò al Signore, il giorno che il Signore diede gli Amorei in mano ai figli d'Israele, e disse in presenza d'Israele: «Sole, fermati su Gabaon, e tu, luna, sulla valle d'Aialon!»
{10:13} E il sole si fermò, e la luna rimase al suo posto, finché la nazione si fu vendicata dei suoi nemici. Questo non sta forse scritto nel libro del Giusto? E il sole si fermò in mezzo al cielo e non si affrettò a tramontare per quasi un giorno intero.
{10:14} E mai, né prima né poi c'è stato un giorno simile a quello, nel quale il Signore abbia esaudito la voce di un uomo; perché il Signore combatteva per Israele.
{10:15} Poi Giosuè, con tutto Israele, tornò all'accampamento di Ghilgal.
{i10:16} Ml 4:3; 1 S 15:3233 (Gs 8:29; De 21:22-23) Ro 8:37
{10:16} Or i cinque re erano fuggiti, e si erano nascosti nella caverna di Maccheda.
{10:17} La cosa fu riferita a Giosuè e gli fu detto: «I cinque re sono stati trovati nascosti nella caverna di Maccheda».
{10:18} Allora Giosuè disse: «Rotolate delle grosse pietre all'imboccatura della caverna, e mettetevi degli uomini per far loro la guardia;
{10:19} ma voi non vi fermate; inseguite i vostri nemici, e colpite le retroguardie; non li lasciate entrare nelle loro città, perché il Signore, il vostro Dio, li ha dati in vostro potere».
{10:20} Quando Giosuè e i figli d'Israele ebbero finito d'infliggere loro una completa disfatta, e quelli che scamparono si furono rifugiati nelle città fortificate,
{10:21} tutto il popolo tornò tranquillamente a Giosuè, all'accampamento di Maccheda, senza che nessuno osasse fiatare contro i figli d'Israele.
{10:22} Allora Giosuè disse: «Aprite l'imboccatura della caverna e conducetemi fuori quei cinque re».
{10:23} Quelli agirono cosí: fecero uscire dalla caverna quei cinque re, il re di Gerusalemme, il re di Ebron, il re di Iarmut, il re di Lachis, il re di Eglon, e glieli condussero.
{10:24} E quando quei re furono tolti dalla caverna e condotti da Giosuè, Giosuè chiamò tutti gli uomini d'Israele, e disse ai capi dei guerrieri che erano andati con lui: «Avvicinatevi, mettete il piede sul collo di questi re». Quelli si avvicinarono e misero il piede sul loro collo.
{10:25} Giosuè disse loro: «Non temete, non vi sgomentate, siate forti e coraggiosi, perché cosí farà il Signore a tutti i vostri nemici contro i quali dovrete combattere».
{10:26} Dopo ciò Giosuè li colpí e li uccise; quindi li appese a cinque alberi; e quelli rimasero appesi agli alberi fino alla sera.
{10:27} Al tramonto, Giosuè ordinò che fossero calati dagli alberi e gettati nella caverna dove si erano nascosti, e che all'imboccatura della caverna fossero messe delle grosse pietre. Esse sono rimaste lí fino a oggi.
{10:28} In quel medesimo giorno Giosuè prese Maccheda e fece passare a fil di spada la città e il suo re; li votò allo sterminio con tutte le persone che vi si trovavano; non ne lasciò scampare una, e trattò il re di Maccheda come aveva trattato il re di Gerico.
{i10:29} Conquiste nel mezzogiorno (De 7:1-6; 20:16-18) Sl 72:9-11; 2 Co 2:14
{10:29} Poi Giosuè con tutto Israele passò da Maccheda a Libna, e l'attaccò.
{10:30} Il Signore diede anche quella città con il suo re nelle mani d'Israele, e Giosuè la mise a fil di spada con tutte le persone che vi si trovavano; non ne lasciò scampare una, e trattò il suo re come aveva trattato il re di Gerico.
{10:31} Poi Giosuè con tutto Israele passò da Libna a Lachis; si accampò di fronte a questa, e l'attaccò.
{10:32} Il Signore diede Lachis nelle mani d'Israele, che la prese il secondo giorno, e la mise a fil di spada, con tutte le persone che vi si trovavano, esattamente come aveva fatto a Libna. Allora Oram, re di Ghezer, salí in soccorso di Lachis.
{10:33} Ma Giosuè batté lui e il suo popolo senza lasciarne scampare alcuno.
{10:34} Poi Giosuè con tutto Israele passò da Lachis a Eglon; si accamparono di fronte a questa, e l'attaccarono.
{10:35} La presero quel medesimo giorno e la misero a fil di spada. In quel giorno Giosuè votò allo sterminio tutte le persone che vi si trovavano, esattamente come aveva fatto a Lachis.
{10:36} Poi Giosuè con tutto Israele salí da Eglon a Ebron, e l'attaccarono.
{10:37} La presero, la misero a fil di spada insieme con il suo re, con tutte le sue città e con tutte le persone che vi si trovavano; non ne lasciò sfuggire una, esattamente come aveva fatto a Eglon; la votò allo sterminio con tutte le persone che vi si trovavano.
{10:38} Poi Giosuè con tutto Israele tornò verso Debir, e l'attaccò.
{10:39} La prese con il suo re e con tutte le sue città; la misero a fil di spada e votarono allo sterminio tutte le persone che vi si trovavano, senza che ne scampasse una. Egli trattò Debir e il suo re come aveva trattato Ebron, come aveva trattato Libna e il suo re.
{10:40} Giosuè dunque batté tutto il paese, la contrada montuosa, la regione *meridionale, la regione bassa, le pendici e tutti i loro re; non lasciò scampare nessuno, ma votò allo sterminio tutto ciò che aveva vita, come il Signore, il Dio d'Israele, aveva comandato.
{10:41} Cosí Giosuè li batté da Cades-Barnea fino a Gaza, e batté tutto il paese di Goscen fino a Gabaon.
{10:42} Giosuè prese in una volta sola tutti quei re e i loro paesi, perché il Signore, il Dio d'Israele, combatteva per Israele.
{10:43} Poi Giosuè, con tutto Israele, tornò all'accampamento di Ghilgal.
{i11:1} Grande battaglia presso le acque di Merom Gs 10:1-1525; Gc 4:1-16; Sl 48:4
{11:1} Quando Iabin, re di Asor, ebbe udito queste cose, mandò dei messaggeri a Iobab re di Madon, al re di Simrom, al re di Acsaf,
{11:2} ai re che erano al nord nella regione montuosa, nella pianura al sud di *Chinneret, nella regione bassa, e sulle alture di Dor a occidente,
{11:3} ai *Cananei d'oriente e di occidente, agli *Amorei, agli Ittiti, ai Ferezei, ai Gebusei nella regione montuosa, agli Ivvei ai piedi dell'Ermon nel paese di Mispa.
{11:4} E quelli uscirono con tutti i loro eserciti, formando un popolo innumerevole come la sabbia che è sulla riva del mare, e con cavalli e carri in grandissima quantità.
{11:5} Tutti questi re si riunirono e vennero ad accamparsi insieme presso le acque di Merom per combattere contro *Israele.
{11:6} Il Signore disse a *Giosuè: «Non li temere, perché domani a quest'ora io farò in modo che siano tutti uccisi davanti a Israele; tu taglierai i garretti ai loro cavalli e darai fuoco ai loro carri».
{11:7} Giosuè dunque, con tutta la sua gente di guerra, marciò all'improvviso contro di essi alle acque di Merom e piombò loro addosso.
{11:8} Il Signore li diede nelle mani degl'Israeliti, i quali li batterono e li inseguirono fino a *Sidone la Grande, fino a Misrefot-Maim e fino alla valle di Mispa, verso oriente; li batterono senza lasciarne scampare nessuno.
{11:9} E Giosuè li trattò come gli aveva detto il Signore; tagliò i garretti ai loro cavalli e diede fuoco ai loro carri.
{i11:10} Conquista nel nord (Gs 10:28-43; 12:7-24) (De 7:1-616-26; 9:1-5) (1 Gv 4:4; Ap 2:26-27)
{11:10} Al suo ritorno, e in quel medesimo tempo, Giosuè prese Asor e ne fece perire di spada il re; poiché Asor era stata nel passato la capitale di tutti quei regni.
{11:11} Mise anche a fil di spada tutte le persone che vi si trovavano, votandole allo sterminio; non vi restò anima viva, e diede Asor alle fiamme.
{11:12} Giosuè prese pure tutte le città di quei re e tutti i loro re, li mise a fil di spada e li votò allo sterminio, come aveva ordinato *Mosè, servo del Signore.
{11:13} Ma Israele non incendiò nessuna delle città poste in collina, salvo Asor, la sola che Giosuè incendiò.
{11:14} I figli d'Israele tennero per sé tutto il bottino di quelle città e il bestiame, ma misero a fil di spada tutti gli uomini fino al loro totale sterminio, senza lasciare anima viva.
{11:15} Come il Signore aveva comandato a Mosè suo servo, cosí Mosè ordinò a Giosuè, e cosí fece Giosuè, il quale non trascurò nessuno degli ordini che il Signore aveva dati a Mosè.
{11:16} Giosuè prese dunque tutto quel paese, la regione montuosa, tutta la regione meridionale, tutta la terra di Goscen, la regione bassa, la pianura, la regione montuosa d'Israele e le sue regioni basse,
{11:17} dalla montagna brulla che si eleva verso *Seir, fino a Baal-Gad nella valle del Libano ai piedi del monte Ermon; prese tutti i loro re, li colpí e li mise a morte.
{11:18} Giosuè fece per lungo tempo guerra a tutti quei re.
{11:19} Non ci fu città che facesse pace con i figli d'Israele, eccetto gli Ivvei che abitavano a Gabaon; le presero tutte, combattendo;
{11:20} infatti il Signore faceva sí che il loro cuore si ostinasse a dar battaglia a Israele, perché Israele li votasse allo sterminio senza che ci fosse pietà per loro, e li distruggesse come il Signore aveva comandato a Mosè.
{11:21} In quel medesimo tempo, Giosuè si mise in marcia e sterminò gli *Anachiti della regione montuosa, di Ebron, di Debir, di Anab, di tutta la regione montuosa di *Giuda e di tutta la regione montuosa d'Israele; Giosuè li votò allo sterminio con le loro città.
{11:22} Non rimasero piú Anachiti nel paese dei figli d'Israele; non ne restarono che alcuni in Gaza, in Gat e in Asdod.
{11:23} Giosuè dunque prese tutto il paese, esattamente come il Signore aveva detto a Mosè; e Giosuè lo diede in eredità a Israele, tribú per tribú, secondo la parte che toccava a ciascuna. E nel paese cessò la guerra.
{i12:1} Elenco dei re vinti (Nu 21:21-35; De 2:34-37; 3:1-16)
{12:1} Questi sono i re del paese battuti dai figli d'*Israele, i quali presero possesso del loro territorio di là dal *Giordano, verso oriente, dalla valle dell'Arnon fino al monte Ermon, con tutta la pianura orientale:
{12:2} Sicon, re degli *Amorei, che abitava a Chesbon e dominava da Aroer, che è sulle sponde del torrente Arnon, e dalla metà della valle e dalla metà di *Galaad, fino al torrente Iabboc, confine dei figli di *Ammon;
{12:3} sulla pianura fino al mare di *Chinneret, verso oriente, e fino al mare della pianura, cioè il mar Salato, a oriente verso Bet-Iesimot; e dal lato di mezzogiorno fino ai piedi delle pendici del Pisga.
{12:4} Poi il territorio di Og re di *Basan, uno dei superstiti dei *Refaim, che abitava ad Astarot e a Edrei,
{12:5} e dominava sul monte Ermon, su Salca, su tutto Basan sino ai confini dei Ghesuriti e dei Maacatiti, e sulla metà di Galaad, confine di Sicon re di Chesbon.
{12:6} *Mosè, servo del Signore, e i figli d'Israele li batterono; e Mosè, servo del Signore, diede il loro paese come possesso ai *Rubeniti, ai *Gaditi e a mezza tribú di *Manasse.
{i12:7} Gs 10; 11; Sl 76:12
{12:7} Questi sono i re del paese che *Giosuè e i figli d'Israele batterono di qua dal Giordano, a occidente, da Baal-Gad nella valle del Libano fino alla montagna brulla che si eleva verso *Seir, paese che Giosuè diede in possesso alle tribú d'Israele, secondo la parte che ne toccava a ciascuna,
{12:8} nella zona montuosa, nella regione bassa, nella pianura, sulle pendici, nel deserto e nella regione meridionale; il paese degli Ittiti, degli Amorei, dei *Cananei, dei Ferezei, degli Ivvei e dei Gebusei:
{12:9} il re di *Gerico, il re di Ai, vicino a *Betel,
{12:10} il re di *Gerusalemme, il re di Ebron,
{12:11} il re di Iarmut, il re di Lachis,
{12:12} il re di Eglon, il re di Ghezer,
{12:13} il re di Debir, il re di Gheder,
{12:14} il re di Corma, il re di Arad,
{12:15} il re di Libna, il re di Adullam,
{12:16} il re di Maccheda, il re di Betel,
{12:17} il re di Tappua, il re di Chefer,
{12:18} il re di Afec, il re di Saron,
{12:19} il re di Madon, il re di Asor,
{12:20} il re di Simron-Meron, il re di Acsaf,
{12:21} il re di Taanac, il re di Meghiddo,
{12:22} il re di Chedes, il re di Iocneam al *Carmelo,
{12:23} il re di Dor, sulle alture di Dor, il re di Goim a Ghilgal,
{12:24} il re di Tirsa. In tutto trentun re.
{i13:1} Spartizione del paese di Canaan 13:1-24:33 (Mi 4:4) Territorio da conquistare (Gc 3:1-5; 1:27-36) (Eb 5:12; 6:11)
{13:1} *Giosuè era vecchio, ben avanti negli anni. Il Signore gli disse: «Tu sei vecchio, bene avanti negli anni e rimane ancora una grandissima parte del paese da conquistare.
{13:2} Ecco ciò che rimane: tutti i distretti dei *Filistei e tutto il territorio dei Ghesuriti,
{13:3} dal Sior, che scorre a oriente dell'Egitto, sino al confine di Ecron, a settentrione, che è ritenuto territorio cananeo e appartiene ai cinque príncipi filistei: a quello di Gaza, a quello di Asdod, a quello di Ascalon, a quello di Gat, a quello di Ecron, e anche agli Avvei;
{13:4} a *mezzogiorno, tutto il paese dei *Cananei e Meara che è dei *Sidoni, fino ad Afec, sino al confine degli *Amorei;
{13:5} il paese di Ghibliti e tutto il Libano verso oriente, da Baal-Gad, ai piedi del monte Ermon, fino all'ingresso di Camat;
{13:6} tutti gli abitanti della regione montuosa dal Libano fino a Misrefot-Maim, tutti i Sidoni. Io li scaccerò davanti ai figli d'*Israele; e tu spartisci pure a sorte l'eredità di questo paese fra gl'Israeliti, come t'ho comandato.
{13:7} Spartisci dunque l'eredità di questo paese fra le nove tribú e la mezza tribú di *Manasse».
{i13:8} Spartizione del paese a oriente del Giordano Nu 32; De 3:8-17
{13:8} I *Rubeniti e i *Gaditi, con l'altra metà della tribú di Manasse, hanno ricevuto la loro eredità, che *Mosè, servo del Signore, diede loro di là dal *Giordano, a oriente:
{13:9} da Aroer sulla sponda del torrente Arnon, e dalla città che è in mezzo alla valle, tutto l'altipiano di Medeba fino a Dibon;
{13:10} tutte le città di Sicon re degli Amorei, che regnava a Chesbon, sino al confine dei figli di *Ammon;
{13:11} *Galaad, il territorio dei Ghesuriti e dei Maacatiti, tutto il monte Ermon e tutto *Basan fino a Salca;
{13:12} tutto il regno di Og, in Basan, che regnava ad Astarot e a Edrei, ultimo superstite dei *Refaim. Mosè sconfisse questi re e li scacciò.
{13:13} Ma i figli d'Israele non scacciarono i Ghesuriti e i Maacatiti; e Ghesur e Maacat abitarono in mezzo a Israele fino a oggi.
{13:14} Solo alla tribú di *Levi Mosè non diede nessuna eredità; i sacrifici consumati dal fuoco per il Signore, Dio d'Israele, sono la sua eredità, com'egli disse.
{13:15} Mosè dunque diede alla tribú dei figli di Ruben la loro parte, secondo le loro famiglie;
{13:16} essi ebbero per territorio, partendo da Aroer sulle sponde del torrente Arnon e dalla città che sta in mezzo alla valle, tutto l'altopiano presso Medeba,
{13:17} Chesbon e tutte le sue città che sono sull'altopiano: Dibon, Bamot-Baal, Bet-Baal-Meon,
{13:18} Iaas, Chedemot, Mefaat,
{13:19} Chiriataim, Sibma, Seret-Asaar sul monte della valle,
{13:20} Bet-Peor, le pendici del Pisga e Bet-Iesimot;
{13:21} tutte le città dell'altopiano, tutto il regno di Sicon, re degli Amorei che regnava a Chesbon, quello che Mosè sconfisse con i príncipi di Madian, Evi, Rechem, Sur, Cur e Reba, príncipi vassalli di Sicon, che abitavano il paese.
{13:22} I figli d'Israele fecero morire di spada, insieme con gli altri, anche l'*indovino *Balaam, figlio di Beor.
{13:23} Al territorio dei figli di Ruben serviva di confine il Giordano. Questa fu l'eredità dei figli di Ruben, secondo le loro famiglie, con le città e i villaggi annessi.
{13:24} Mosè diede pure alla tribú di *Gad, per i figli di Gad, la loro parte, secondo le loro famiglie.
{13:25} Essi ebbero per territorio Iaezer, tutte le città di Galaad, la metà del paese dei figli di Ammon fino ad Aroer, che sta di fronte a Rabba,
{13:26} da Chesbon fino a Ramat-Mispè e Betonim, da Maanaim sino al confine di Debir,
{13:27} e, nella valle, Bet-Aram, Bet-Nimra, Succot e Safon, residuo del regno di Sicon re di Chesbon, avendo il Giordano per confine sino all'estremità del mare di *Chinneret, di là dal Giordano, a oriente.
{13:28} Questa fu l'eredità dei figli di Gad, secondo le loro famiglie, con le città e i villaggi annessi.
{13:29} Mosè diede pure alla mezza tribú di Manasse, ai figli di Manasse, la loro parte, secondo le loro famiglie.
{13:30} Il loro territorio comprendeva, da Maanaim, tutto Basan, tutto il regno di Og re di Basan, tutti i villaggi di Iair in Basan, in tutto sessanta città.
{13:31} La metà di Galaad, Astarot e Edrei, città del regno di Og in Basan, toccarono ai figli di Machir, figlio di Manasse, cioè alla metà dei figli di Machir, secondo le loro famiglie.
{13:32} Queste sono le parti che Mosè fece quand'era nelle pianure di *Moab, di là dal Giordano, di fronte a *Gerico, a oriente.
{13:33} Ma alla tribú di Levi Mosè non diede nessuna eredità: il Signore, il Dio d'Israele, è la sua eredità, com'egli aveva detto.
{i14:1} Spartizione del paese a occidente del Giordano (Nu 26:52-56; 34)
{14:1} Queste sono le terre che i figli d'*Israele ebbero come eredità nel paese di *Canaan, e che il *sacerdote Eleazar, *Giosuè figlio di Nun e i capifamiglia delle tribú dei figli d'Israele distribuirono loro.
{14:2} L'eredità fu distribuita a sorte, come il Signore aveva comandato per mezzo di *Mosè, alle nove tribú e alla mezza tribú,
{14:3} perché alle altre due tribú e alla mezza tribú Mosè aveva dato loro eredità di là dal *Giordano; ai *Leviti non aveva dato, tra i figli d'Israele, nessuna eredità;
{14:4} i figli di *Giuseppe formavano due tribú: *Manasse ed *Efraim; ai Leviti non fu data nessuna parte del paese, tranne le città per abitarvi, con le campagne circostanti per il proprio bestiame e i loro averi.
{14:5} I figli d'Israele fecero come il Signore aveva comandato a Mosè, e spartirono il paese.
{i14:6} Il territorio di Ebron assegnato a Caleb (Nu 13; 14) (Eb 6:12; 11:33) (Pr 4:18; Sl 118:17)
{14:6} I figli di *Giuda si avvicinarono a Giosuè a *Ghilgal; e *Caleb, figlio di Gefunne, il Chenizeo, gli disse: «Tu sai quel che il Signore disse a Mosè, uomo di Dio, riguardo a me e a te a Cades-Barnea.
{14:7} Io avevo quarant'anni quando Mosè, servo del Signore, mi mandò da Cades-Barnea a esplorare il paese e io gli feci la mia relazione con sincerità di cuore.
{14:8} I miei fratelli, che erano saliti con me, scoraggiarono il popolo, ma io seguii pienamente il Signore, il mio Dio.
{14:9} In quel giorno Mosè fece questo giuramento: “La terra che il tuo piede ha calcata sarà eredità tua e dei tuoi figli per sempre, perché hai pienamente seguito il Signore, il mio Dio”.
{14:10} E ora ecco, il Signore mi ha conservato in vita, come aveva detto, durante i quarantacinque anni ormai trascorsi da quando il Signore disse quella parola a Mosè, mentre Israele camminava nel deserto; e ora ecco che ho ottantacinque anni;
{14:11} oggi sono ancora robusto com'ero il giorno in cui Mosè mi mandò; le mie forze sono le stesse d'allora, tanto per combattere quanto per andare e venire.
{14:12} Dammi dunque questo monte del quale il Signore parlò quel giorno, poiché tu udisti allora che vi stanno degli *Anachiti e che vi sono delle città grandi e fortificate. Forse il Signore sarà con me, e io li scaccerò, come disse il Signore».
{14:13} Allora Giosuè lo benedisse, e diede Ebron come eredità a Caleb, figlio di Gefunne.
{14:14} Per questo Caleb, figlio di Gefunne, il Chenizeo, ha avuto Ebron come eredità, fino a oggi: perché aveva pienamente seguito il Signore, il Dio d'Israele.
{14:15} Ebron si chiamava in passato Chiriat-Arba; Arba era stato l'uomo piú grande fra gli Anachiti. E nel paese cessò la guerra.
{i15:1} Territorio toccato alla tribú di Giuda (Nu 34:2-6; Gs 18:15-20) Ge 49:1112
{15:1} La parte toccata a sorte alla tribú dei figli di *Giuda, secondo le loro famiglie, si estendeva sino al confine di *Edom, al deserto di Sin verso *sud, all'estremità *meridionale di *Canaan.
{15:2} Il loro confine meridionale partiva dall'estremità del mar Salato, dalla lingua che volge a sud,
{15:3} e si prolungava a sud della salita di Acrabbim, passava per Sin, poi saliva al sud di Cades-Barnea, passava per Chesron, saliva verso Addar e si volgeva verso Carcaa;
{15:4} passava quindi da Asmon e continuava fino al torrente d'Egitto, per terminare al mare. “Questo sarà”, disse Giosuè, “il vostro confine meridionale”.
{15:5} Il confine orientale era il mar Salato, sino alla foce del *Giordano. Il confine settentrionale partiva dal braccio di mare dov'è la foce del Giordano;
{15:6} di là saliva verso Bet-Ogla, passava al nord di Bet-Araba, saliva fino al sasso di Boan figlio di *Ruben;
{15:7} poi, partendo dalla valle di Acor, saliva a Debir e si dirigeva verso il nord dal lato di *Ghilgal, che sta di fronte alla salita di Adummim, a sud del torrente; poi passava presso le acque di En-Semes, e faceva capo a En-Roghel.
{15:8} Di là il confine saliva per la valle di Ben-Innom fino al versante meridionale del monte dei Gebusei, cioè *Gerusalemme, poi saliva fino alla cima del monte che sta di fronte alla valle di Innom a occidente, e all'estremità della valle dei *Refaim, al nord.
{15:9} Dalla cima del monte, il confine si estendeva fino alla sorgente delle acque di Neftoa, continuava verso le città del monte Efron, e si prolungava fino a Baala, cioè Chiriat-Iearim.
{15:10} Da Baala volgeva poi a occidente verso il monte *Seir, passava per il versante settentrionale del monte Iearim, cioè Chesalon, scendeva a Bet-Semes e passava per Timna.
{15:11} Di là il confine continuava verso il lato settentrionale di Ecron, si estendeva verso Sicron, passava per il monte Baala, si prolungava fino a Iabneel, e terminava al mare.
{15:12} Il confine occidentale era il mar Grande. Tali furono da tutti i lati i confini dei figli di Giuda, secondo le loro famiglie.
{i15:13} (Gs 14:6-15; Gc 1:10-15)
{15:13} A *Caleb, figlio di Gefunne, *Giosuè diede una parte in mezzo ai figli di Giuda, come il Signore gli aveva comandato, cioè: la città di Arba, padre di *Anac, la quale è Ebron.
{15:14} E Caleb ne scacciò i tre figli di Anac: Sesai, Aiman e Talmai, discendenti di Anac.
{15:15} Di là salí contro gli abitanti di Debir, che prima si chiamava Chiriat-Sefer.
{15:16} E Caleb disse: «A chi batterà Chiriat-Sefer e la prenderà io darò in moglie mia figlia Acsa».
{15:17} Allora *Otniel figlio di Chenaz, fratello di Caleb, la conquistò, e Caleb gli diede in moglie sua figlia Acsa.
{15:18} E quando lei venne a star con lui, persuase Otniel a lasciarle chiedere un campo a Caleb, suo padre. Lei smontò dall'asino, e Caleb le disse: «Che vuoi?»
{15:19} Quella rispose: «Fammi un dono; poiché tu m'hai stabilita in una terra arida, dammi anche delle sorgenti d'acqua». Ed egli le diede le sorgenti superiori e le sorgenti sottostanti.
{15:20} Questa è l'eredità della tribú dei figli di Giuda, secondo le loro famiglie.
{i15:21} Ge 49:8-12 (Gs 19:1-9; Ne 11:25-30)
{15:21} Le città poste all'estremità della tribú dei figli di Giuda, verso il confine di Edom, dal lato della regione meridionale, erano: Cabseel, Eder, Iagur,
{15:22} China, Dimona, Adeada,
{15:23} Cades, Asor, Itnan,
{15:24} Zif, Telem, Bealot,
{15:25} Asor-Adatta, Cheriot-Chesron, cioè Asor,
{15:26} Amam, Sema, Molada,
{15:27} Asar-Gadda, Chesmon, Bet-Palet,
{15:28} Asar-Sual, Beer-Sceba, Biziotia,
{15:29} Baala, Iim, Asem,
{15:30} Eltolad, Chesil, Corma,
{15:31} Siclag, Madmanna, Sansanna,
{15:32} Lebaot, Silim, Ain, Rimmon: in tutto ventinove città e i loro villaggi.
{15:33} Nella regione bassa: Estaol, Sorea, Asna,
{15:34} Zanoà, En-Gannim, Tappuà, Enam,
{15:35} Iarmut, Adullam, Soco, Azeca,
{15:36} Saaraim, Aditaim, Ghedera e Ghederotaim: quattordici città e i loro villaggi;
{15:37} Senan, Cadasa, Migdal-Gad,
{15:38} Dilean, Mispa, Iocteel,
{15:39} Lachis, Boscat, Eglon,
{15:40} Cabbon, Lamas, Chitlis,
{15:41} Ghederot, Bet-Dagon, Naama e Maccheda: sedici città e i loro villaggi;
{15:42} Libna, Eter, Asan,
{15:43} Ifta, Asna, Nesib,
{15:44} Cheila, Aczib e Maresa: nove città e i loro villaggi;
{15:45} Ecron, le città del suo territorio e i suoi villaggi;
{15:46} da Ecron e a occidente, tutte le città vicine ad Asdod e i loro villaggi;
{15:47} Asdod, le città del suo territorio e i suoi villaggi; Gaza, le città del suo territorio e i suoi villaggi fino al torrente d'Egitto e al mar Grande, che serve di confine.
{15:48} Nella regione montuosa: Sanoir, Iattir, Soco,
{15:49} Danna, Chiriat-Sanna, cioè Debir,
{15:50} Anab, Estemo, Anim,
{15:51} Goscen, Colon e Ghilo: undici città e i loro villaggi;
{15:52} Arab, Duma, Esean,
{15:53} Ianum, Bet-Tappuà, Afeca,
{15:54} Cumta, Chiriat-Arba, cioè Ebron, e Sior: nove città e i loro villaggi;
{15:55} Maon, Carmel, Zif, Iuta,
{15:56} Izreel, Iocdeam, Zanoà,
{15:57} Cain, Ghibea e Timna: dieci città e i loro villaggi;
{15:58} Calul, Bet-Sur, Ghedor,
{15:59} Maarat, Bet-Anot e Eltecon: sei città e i loro villaggi;
{15:60} Chiriat-Baal, cioè Chiriat-Iearim, e Rabba: due città e i loro villaggi.
{15:61} Nel deserto: Bet-Araba, Middin, Secacà,
{15:62} Nibsan, Ir-Ammelà e En-Ghedi: sei città e i loro villaggi.
{15:63} Quanto ai Gebusei che abitavano in Gerusalemme, i figli di Giuda non riuscirono a scacciarli; e i Gebusei hanno abitato con i figli di Giuda in Gerusalemme fino a oggi.
{i16:1} Territorio toccato a Efraim Gs 17; De 33:13-16
{16:1} La parte toccata in sorte ai figli di *Giuseppe si estendeva dal *Giordano presso *Gerico, verso le acque di Gerico a oriente, seguendo il deserto che sale da Gerico a *Betel per la regione montuosa.
{16:2} Il confine continuava poi da Betel a Luz, e passava per la frontiera degli Architi ad Atarot,
{16:3} scendeva a occidente verso il confine dei Giafletei sino al confine di Bet-Oron disotto e fino a Ghezer, e terminava al mare.
{16:4} I figli di Giuseppe, *Manasse ed *Efraim, ebbero ciascuno la loro eredità.
{16:5} Questi furono i confini dei figli di Efraim, secondo le loro famiglie. Il confine della loro eredità era, a oriente, Aterot-Addar, fino a Bet-Oron disopra;
{16:6} continuava, dal lato di occidente, verso Micmetat al nord, girava a oriente verso Taanat-Silo e le passava davanti, a oriente di Ianoà.
{16:7} Poi da Ianoà scendeva ad Aterot e a Naara, toccava Gerico, e terminava al Giordano.
{16:8} Da Tappuà il confine andava verso occidente fino al torrente di Cana, e terminava al mare. Tale fu l'eredità della tribú dei figli d'Efraim, secondo le loro famiglie.
{16:9} In piú, c'erano le città, tutte città con i loro villaggi, messe da parte per i figli d'Efraim in mezzo all'eredità dei figli di Manasse.
{16:10} Essi non scacciarono i *Cananei che abitavano a Ghezer; e i Cananei hanno abitato in mezzo a Efraim fino a oggi, ma sono stati soggetti a servitú.
{i17:1} Territorio toccato alla mezza tribú di Manasse (Nu 27:1-11; 36) (Ga 3:26-29)
{17:1} Questa fu la parte toccata a sorte alla tribú di *Manasse, perché egli era il primogenito di *Giuseppe. Machir, primogenito di Manasse e padre di *Galaad, siccome era un guerriero, aveva avuto Galaad e *Basan.
{17:2} Fu dunque sorteggiata una parte agli altri figli di Manasse, secondo le loro famiglie: ai figli di Abiezer, ai figli di Chelec, ai figli d'Asriel, ai figli di Sichem, ai figli di Chefer, ai figli di Semida. Questi sono i figli maschi di Manasse, figlio di Giuseppe, secondo le loro famiglie.
{17:3} Or Selofead, figlio di Chefer, figlio di Galaad, figlio di Machir, figlio di Manasse, non ebbe figli, ma ebbe delle figlie; questi sono i loro nomi: Mala, Noa, Cogla, Milca e Tirsa.
{17:4} Queste si presentarono davanti al *sacerdote *Eleazar, davanti a *Giosuè figlio di Nun e davanti ai capi, e dissero: «Il Signore comandò a *Mosè di darci un'eredità in mezzo ai nostri fratelli». E Giosuè diede loro un'eredità in mezzo ai fratelli del padre loro, conformemente all'ordine del Signore.
{17:5} Toccarono cosí dieci parti a Manasse, oltre il paese di Galaad e di Basan che è di là dal *Giordano;
{17:6} poiché le figlie di Manasse ebbero un'eredità in mezzo ai figli di lui, e il paese di Galaad fu per gli altri figli di Manasse.
{i17:7} Gs 16:68-10; Gc 1:27, ecc. (Ro 8:3137)
{17:7} Il confine di Manasse si estendeva da Ascer a Micmetat, che si trova di fronte a Sichem, e girava a destra verso gli abitanti di En-Tappuà.
{17:8} Il paese di Tappuà appartenne a Manasse; ma Tappuà, sul confine di Manasse, appartenne ai figli di *Efraim.
{17:9} Poi il confine scendeva al torrente di Cana, a sud del torrente, presso città che appartenevano a Efraim in mezzo alle città di Manasse; ma il confine di Manasse era dal lato nord del torrente, e terminava al mare.
{17:10} Ciò che era a *mezzogiorno apparteneva a Efraim; ciò che era a settentrione apparteneva a Manasse, e il mare era il loro confine; a settentrione confinavano con *Ascer, e a oriente con *Issacar.
{17:11} In Issacar e in Ascer, Manasse ebbe anche Bet-Sean con i suoi villaggi, Ibleam con i suoi villaggi, gli abitanti di Dor con i suoi villaggi, gli abitanti di En-Dor con i suoi villaggi, gli abitanti di Taanac con i suoi villaggi, gli abitanti di Meghiddo con i suoi villaggi: vale a dire tre regioni elevate.
{17:12} Ma i figli di Manasse non poterono impadronirsi di quelle città; i *Cananei erano decisi a restare in quel paese.
{17:13} Però, quando i figli d'*Israele si furono rinforzati, assoggettarono i Cananei a servitú, ma non li scacciarono del tutto.
{17:14} I figli di Giuseppe dissero a Giosuè: «Perché ci hai dato come eredità un solo lotto, una parte sola? Noi siamo un gran popolo che il Signore ha benedetto abbondantemente».
{17:15} E Giosuè disse loro: «Se siete un popolo numeroso, salite alla foresta e dissodatela per farvi del posto nel paese dei Ferezei e dei *Refaim, dato che la regione montuosa d'Efraim è troppo esigua per voi».
{17:16} Ma i figli di Giuseppe risposero: «Quella regione montuosa non ci basta; e quanto al territorio della pianura, tutti i Cananei che l'abitano hanno dei carri di ferro: sia quelli che stanno a Bet-Sean e nei suoi villaggi, sia quelli che stanno nella valle d'Izreel».
{17:17} Allora Giosuè parlò alla casa di Giuseppe, a Efraim e a Manasse, e disse loro: «Voi siete un popolo numeroso e avete una gran forza; non avrete una parte sola;
{17:18} ma vostra sarà la regione montuosa; e siccome è una foresta, la dissoderete, e sarà vostra in tutta la sua distesa, poiché voi scaccerete i Cananei, benché abbiano dei carri di ferro e benché siano potenti».
{i18:1} Direttive per la spartizione dei territori non ancora assegnati Gs 14:1-5; Nu 33:53
{18:1} Poi tutta la comunità dei figli d'*Israele si radunò a Silo, dove montarono la *tenda di convegno. Il paese era loro sottomesso.
{18:2} Rimanevano, tra i figli d'Israele, sette tribú che non avevano ricevuto la loro eredità.
{18:3} E *Giosuè disse ai figli d'Israele: «Fino a quando trascurerete di andare a prendere possesso del paese che il Signore, il Dio dei vostri padri, vi ha dato?
{18:4} Sceglietevi tre uomini per tribú e io li manderò. Essi partiranno, percorreranno il paese, ne faranno una mappa per la spartizione, poi torneranno da me.
{18:5} Essi lo divideranno in sette parti: *Giuda rimarrà nei suoi confini a *mezzogiorno, e la casa di *Giuseppe rimarrà nei suoi confini a settentrione.
{18:6} Voi farete dunque una mappa del paese, dividendolo in sette parti; me la porterete qui, e io ve le tirerò a sorte qui, davanti al Signore nostro Dio.
{18:7} Per i *Leviti non vi sarà parte in mezzo a voi, poiché il sacerdozio del Signore è la loro parte; e *Gad, *Ruben e la mezza tribú di *Manasse hanno già ricevuto, di là dal *Giordano, a oriente, l'eredità che *Mosè, servo del Signore, ha data loro».
{18:8} Quegli uomini dunque si alzarono per partire. A loro che andavano a fare una mappa del paese Giosuè ordinò: «Andate, percorrete il paese, fatene una mappa e tornate da me; io vi tirerò a sorte le parti qui, davanti al Signore, a Silo».
{18:9} E quegli uomini andarono, percorsero il paese, ne fecero una mappa scritta secondo le città, dividendola in sette parti; poi tornarono da Giosuè, all'accampamento di Silo.
{18:10} Allora Giosuè tirò a sorte le parti a Silo da vanti al Signore, e spartí il paese tra i figli d'Israele, assegnando a ciascuno la sua parte.
{i18:11} Territorio toccato a Beniamino De 33:12
{18:11} Fu tirata a sorte la parte della tribú dei figli di *Beniamino, secondo le loro famiglie; e la parte che toccò loro aveva i suoi confini tra i figli di Giuda e i figli di Giuseppe.
{18:12} Dal lato di settentrione, il loro confine partiva dal Giordano, risaliva il versante di *Gerico al nord, saliva per la regione montuosa verso occidente, e terminava nel deserto di Bet-Aven.
{18:13} Di là passava per Luz, sul versante meridionale di Luz, cioè *Betel, e scendeva ad Aterot-Addar, presso il monte che è a mezzogiorno di Bet-Oron disotto.
{18:14} Poi il confine si prolungava e, dal lato occidentale, girava a mezzogiorno del monte posto di fronte a Bet-Oron, e terminava a Chiriat-Iearim, città dei figli di Giuda. Questo era il lato occidentale.
{18:15} Il lato di mezzogiorno cominciava all'estremità di Chiriat-Iearim. Il confine si prolungava verso occidente fino alla sorgente delle acque di Neftoa;
{18:16} poi scendeva all'estremità del monte posto di fronte alla valle di Ben-Innom, che è nella vallata dei *Refaim, al nord, e scendeva per la valle di Innom, sul versante meridionale dei Gebusei, fino a En-Roghel.
{18:17} Si estendeva quindi verso il nord, e giungeva a En-Semes; di là si dirigeva verso Ghelilot, che è di fronte alla salita di Adummim, e scendeva al sasso di Boan, figlio di Ruben;
{18:18} poi passava per il versante settentrionale, di fronte all'Arabà, e scendeva nell'Arabà.
{18:19} Il confine passava quindi per il versante settentrionale di Bet-Ogla e terminava al braccio nord del mar Salato, all'estremità meridionale del Giordano. Questo era il confine meridionale.
{18:20} Il Giordano serviva da confine dal lato orientale. Questa fu l'eredità dei figli di Beniamino, secondo le loro famiglie, con i suoi confini da tutti i lati.
{18:21} Le città della tribú dei figli di Beniamino, secondo le loro famiglie, furono: Gerico, Bet-Ogla, Emec-Chesis,
{18:22} Bet-Arabà, Semaraim, Betel,
{18:23} Avvim, Para, Ofra,
{18:24} Chefar-Ammonai, Ofni e Gheba: dodici città e i loro villaggi;
{18:25} Gabaon, Rama, Beerot,
{18:26} Mispa, Chefira, Mosa,
{18:27} Rechem, Irpeel, Tareala,
{18:28} Sela, Elef, Gebus, cioè *Gerusalemme, Ghibeat e Chiriat: quattordici città e i loro villaggi. Questa fu l'eredità dei figli di Beniamino, secondo le loro famiglie.
{i19:1} Territorio toccato alle ultime sei tribú 1 Cr 4:24-33; Gs 15:21-32; Ge 49:7
{19:1} La seconda parte tirata a sorte toccò a *Simeone, alla tribú dei figli di Simeone, secondo le loro famiglie. La loro eredità era in mezzo all'eredità dei figli di *Giuda.
{19:2} Ebbero nella loro eredità: Beer-Sceba, Seba, Molada,
{19:3} Casar-Sual, Bala, Asem,
{19:4} Eltolad, Betul, Corma,
{19:5} Siclag, Bet-Marcabot, Casar-Susa,
{19:6} Bet-Lebaot e Saruchen: tredici città e i loro villaggi;
{19:7} Ain, Rimmon, Eter e Asan: quattro città e i loro villaggi;
{19:8} e tutti i villaggi che stavano attorno a queste città, fino a Baalat-Beer, cioè la Rama del sud. Questa fu l'eredità della tribú dei figli di Simeone, secondo le loro famiglie.
{19:9} L'eredità dei figli di Simeone fu tolta dalla parte dei figli di Giuda, perché la parte dei figli di Giuda era troppo grande per loro; cosí i figli di Simeone ebbero la loro eredità in mezzo all'eredità di quelli.
{i19:10} (Ge 49:13; De 33:1819)
{19:10} La terza parte tirata a sorte toccò ai figli di *Zabulon, secondo le loro famiglie. Il confine della loro eredità si estendeva fino a Sarid.
{19:11} Questo confine saliva a occidente verso Mareala e giungeva a Dabbeset, e poi al torrente che scorre di fronte a Iocneam.
{19:12} Da Sarid girava a oriente, verso il sol levante, sino al confine di Chislot-Tabor; poi continuava verso Dabrat e saliva a Iafia.
{19:13} Di là passava a oriente per Gat-Chefer, per Et-Casin, continuava verso Rimmon, prolungandosi fino a Nea.
{19:14} Poi il confine girava dal lato di settentrione verso Cannaton, e terminava nella valle d'Ifta-El.
{19:15} Esso includeva inoltre: Cattat, Naalal, Simron, Ideala e Betlemme: dodici città e i loro villaggi.
{19:16} Questa fu l'eredità dei figli di Zabulon, secondo le loro famiglie: quelle città e i loro villaggi.
{i19:17} (Ge 49:1415; De 33:1819)
{19:17} La quarta parte tirata a sorte toccò a *Issacar, ai figli di Issacar, secondo le loro famiglie.
{19:18} Il loro territorio comprendeva: Izreel, Chesullot, Sunem,
{19:19} Cafaraim, Scion, Anaarat,
{19:20} Rabbit, Chision, Abets,
{19:21} Remet, En-Gannim, En-Cadda e Bet-Pases.
{19:22} Poi il confine giungeva al Tabor, Saasim e Bet-Semes, e terminava al *Giordano: sedici città e i loro villaggi.
{19:23} Questa fu l'eredità della tribú dei figli d'Issacar, secondo le loro famiglie: quelle città e i loro villaggi.
{i19:24} (Ge 49:20; De 33:24-25)
{19:24} La quinta parte tirata a sorte toccò ai figli di *Ascer, secondo le loro famiglie.
{19:25} Il loro territorio comprendeva: Chelcat, Cali, Beten, Acsaf,
{19:26} Allammelec, Amad, Misal. Il loro confine giungeva, verso occidente, al *Carmelo e a Sior-Libnat.
{19:27} Poi girava dal lato del sol levante verso Bet-Dagon, giungeva a Zabulon e nella valle di Ifta-El al nord di Bet-Emec e di Neiel, e si prolungava verso Cabul a sinistra,
{19:28} e verso Ebron, Reob, Cammon e Cana, fino a *Sidone la Grande.
{19:29} Poi il confine girava verso Rama fino alla fortezza di *Tiro, girava verso Cosa, e terminava al mare dal lato del territorio di Aczib.
{19:30} Esso includeva inoltre: Umma, Afec e Reob: ventidue città e i loro villaggi.
{19:31} Questa fu l'eredità della tribú dei figli di Ascer, secondo le loro famiglie: queste città e i loro villaggi.
{i19:32} (De 33:23)
{19:32} La sesta parte tirata a sorte toccò ai figli di *Neftali, secondo le loro famiglie.
{19:33} Il loro confine si estendeva da Chelef, da Elon-Bezaanannim, Adami-Necheb e Iabneel fino a Laccum e giungeva al Giordano.
{19:34} Poi il confine girava a occidente verso Aznot-Tabor, e di là continuava verso Cuccoc; giungeva a Zabulon dal lato di mezzogiorno, a Ascer dal lato d'occidente, e a Giuda del Giordano, dal lato orientale.
{19:35} Le fortezze erano: Siddim, Ser, Cammat, Raccat, *Chinneret,
{19:36} Adama, Rama, Asor,
{19:37} Chedes, Edrei, En-Asor,
{19:38} Ireon, Migdal-El, Corem, Bet-Anat e Bet-Semes: diciannove città e i loro villaggi.
{19:39} Questa fu l'eredità della tribú dei figli di Neftali, secondo le loro famiglie: queste città e i loro villaggi.
{i19:40} (Ge 49:1617; De 33:22) Gc 18
{19:40} La settima parte tirata a sorte toccò alla tribú dei figli di *Dan, secondo le loro famiglie.
{19:41} Il confine della loro eredità comprendeva: Sorea, Estaol, Ir-Semes,
{19:42} Saalabbin, Aialon, Itla,
{19:43} Elon, Timnata, Ecron,
{19:44} Elteche, Ghibbeton, Baalat,
{19:45} Ieud, Bene-Berac, Gat-Rimmon,
{19:46} Me-Iarcon e Raccon con il territorio di fronte a *Iafo.
{19:47} Il territorio dei figli di Dan si estese piú lontano, perché i figli di Dan salirono a combattere contro Lesem; la presero e la passarono a fil di spada; ne presero possesso, vi si stabilirono e la chiamarono Lesem Dan, dal nome di Dan loro padre.
{19:48} Questa fu l'eredità della tribú dei figli di Dan, secondo le loro famiglie: queste città e i loro villaggi.
{i19:49} Territorio assegnato a Giosuè Gs 14:6-15; Ez 45:78
{19:49} Quando i figli d'*Israele ebbero finito di distribuirsi l'eredità del paese secondo i suoi confini, diedero a *Giosuè, figlio di Nun, un'eredità in mezzo a loro.
{19:50} Secondo l'ordine del Signore, gli diedero la città che egli chiese: Timnat-Sera, nella regione montuosa di *Efraim. Egli costruí la città e vi stabilí la sua residenza.
{19:51} Queste sono le eredità che il *sacerdote *Eleazar, Giosuè, figlio di Nun, e i capifamiglia della tribú dei figli d'Israele distribuirono a sorte a Silo, davanti al Signore, all'ingresso della *tenda di convegno. Cosí compirono la spartizione del paese.
{i20:1} Le sei città di rifugio (Nu 35:9, ecc.; De 19:1-13)
{20:1} Poi il Signore disse a *Giosuè: «Parla ai figli d'*Israele e di' loro:
{20:2} “Stabilite le *città di rifugio, delle quali vi parlai per mezzo di *Mosè,
{20:3} affinché l'omicida che avrà ucciso qualcuno senza averne l'intenzione, possa mettersi al sicuro; esse vi serviranno di rifugio contro il *vendicatore del sangue.
{20:4} L'omicida fuggirà in una di quelle città; e, fermatosi all'ingresso della *porta della città, esporrà il suo caso agli *anziani di quella città; questi lo accoglieranno presso di loro dentro la città, gli daranno una dimora, ed egli si stabilirà fra loro.
{20:5} E se il vendicatore del sangue lo inseguirà, essi non gli daranno nelle mani l'omicida, poiché ha ucciso il prossimo senza averne l'intenzione, senza averlo odiato prima.
{20:6} L'omicida rimarrà in quella città finché, alla morte del sommo sacerdote che sarà in funzione in quei giorni, comparirà in giudizio davanti alla comunità. Allora l'omicida potrà tornarsene e rientrare nella sua città e nella sua casa, nella città da cui era fuggito”».
{20:7} Essi dunque consacrarono Chedes in *Galilea nella regione montuosa di *Neftali, Sichem nella regione montuosa di *Efraim e Chiriat-Arba, cioè Ebron, nella regione montuosa di *Giuda.
{20:8} E di là dal *Giordano, a oriente di *Gerico, scelsero, nella tribú di *Ruben: Beser, nel deserto, nell'altopiano; Ramot, in *Galaad, nella tribú di Gad, e Golan in *Basan, nella tribú di *Manasse.
{20:9} Queste furono le città assegnate a tutti i figli d'Israele e allo straniero residente fra loro, affinché chiunque avesse ucciso qualcuno involontariamente potesse rifugiarvisi e non avesse a morire per mano del vendicatore del sangue, prima di essere comparso davanti alla comunità.
{i21:1} Le quarantotto città date ai Leviti (Ge 49:5-7; De 33:8-11) Nu 35:1-8
{21:1} I capifamiglia dei *Leviti si avvicinarono al *sacerdote *Eleazar, a *Giosuè, figlio di Nun, e ai capifamiglia delle tribú dei figli d'*Israele,
{21:2} parlarono loro a Silo, nel paese di *Canaan, e dissero: «Il Signore comandò, per mezzo di *Mosè, che ci fossero date città da abitare, con le campagne circostanti per il nostro bestiame».
{21:3} Allora i figli d'Israele diedero ai Leviti, dalla loro eredità, le seguenti città con le campagne circostanti, secondo il comandamento del Signore.
{21:4} Si tirò a sorte per le famiglie dei Cheatiti; e i figli del sacerdote *Aaronne, che erano Leviti, ebbero a sorte tredici città della tribú di *Giuda, della tribú di *Simeone e della tribú di *Beniamino.
{21:5} Al resto dei figli di Cheat toccarono in sorte dieci città delle famiglie della tribú di *Efraim, della tribú di *Dan e della mezza tribú di *Manasse.
{21:6} Ai figli di Gherson toccarono in sorte tredici città delle famiglie della tribú d'*Issacar, della tribú di *Ascer, della tribú di *Neftali e della mezza tribú di Manasse in *Basan.
{21:7} Ai figli di Merari, secondo le loro famiglie, toccarono dodici città della tribú di *Ruben, della tribú di *Gad e della tribú di *Zabulon.
{21:8} I figli d'Israele diedero dunque a sorte queste città, con le campagne circostanti, ai Leviti, come il Signore aveva comandato per mezzo di Mosè.
{i21:9} 1 Cr 6:50-60
{21:9} Diedero cioè, della tribú dei figli di Giuda e della tribú dei figli di Simeone, le città qui menzionate per nome,
{21:10} le quali toccarono ai figli d'Aaronne tra le famiglie dei Cheatiti, figli di *Levi, perché il primo lotto fu per loro.
{21:11} Furono dunque date loro Chiriat-Arba, cioè Ebron (Arba era il padre di *Anac) nella regione montuosa di Giuda, con la campagna circostante;
{21:12} ma diedero il territorio della città e i suoi villaggi come possesso a *Caleb, figlio di Gefunne.
{21:13} E diedero ai figli del sacerdote Aaronne la *città di rifugio per l'omicida, Ebron e la campagna circostante; poi Libna e la campagna circostante,
{21:14} Iattir e la sua campagna circostante, Estemoa e la sua campagna circostante,
{21:15} Colon e la sua campagna circostante, Debir e la sua campagna circostante,
{21:16} Ain e la sua campagna circostante, Iutta e la sua campagna circostante, e Bet-Semes e la sua campagna circostante: nove città di queste due tribú.
{21:17} E della tribú di Beniamino: Gabaon e la sua campagna circostante, Gheba e la sua campagna circostante,
{21:18} Anatot e la sua campagna circostante, e Almon e la sua campagna circostante: quattro città.
{21:19} Totale delle città dei sacerdoti figli di Aaronne: tredici città e le loro campagne circostanti.
{i21:20} 1 Cr 6:66-81
{21:20} Alle famiglie dei figli di Cheat, cioè al rimanente dei Leviti, figli di Cheat, toccarono delle città della tribú di Efraim.
{21:21} Fu loro data la città di rifugio per l'omicida, Sichem, con la sua campagna circostante, nella regione montuosa di Efraim; poi Ghezer e la sua campagna circostante,
{21:22} Chibesaim e la sua campagna circostante, e Bet-Oron e la sua campagna circostante: quattro città.
{21:23} Della tribú di Dan: Elteche e la sua campagna circostante, Ghibbeton e la sua campagna circostante,
{21:24} Aialon e la sua campagna circostante, Gat-Rimmon e la sua campagna circostante: quattro città.
{21:25} Della mezza tribú di Manasse: Tanac e la sua campagna circostante, Gat-Rimmon e la sua campagna circostante: due città.
{21:26} Totale: dieci città con le loro campagne circostanti, che toccarono alle famiglie degli altri figli di Cheat.
{21:27} Ai figli di Gherson, che erano delle famiglie dei Leviti, furono date: della mezza tribú di Manasse, la città di rifugio per l'omicida, Golan in Basan e la sua campagna circostante, e Beestra e la sua campagna circostante: due città;
{21:28} della tribú d'Issacar, Chision e la sua campagna circostante, Dabrat e la sua campagna circostante,
{21:29} Iarmut e la sua campagna circostante, En-Gannim e la sua campagna circostante: quattro città;
{21:30} della tribú di Ascer, Miseal e la sua campagna circostante, Abdon e la sua campagna circostante,
{21:31} Chelcat e la sua campagna circostante, e Reob e la sua campagna circostante: quattro città;
{21:32} e della tribú di Neftali, la città di rifugio per l'omicida, Chedes in *Galilea e la sua campagna circostante, Cammot-Dor e la sua campagna circostante, e Cartan e la sua campagna circostante: tre città.
{21:33} Totale delle città dei Ghersoniti, secondo le loro famiglie: tredici città e le loro campagne circostanti.
{21:34} E alle famiglie dei figli di Merari, cioè al rimanente dei Leviti, furono date: della tribú di Zabulon, Iocneam e la sua campagna circostante, Carta e la sua campagna circostante,
{21:35} Dimna e la sua campagna circostante, e Naalal e la sua campagna circostante: quattro città;
{21:36} della tribú di Ruben, Beser e la sua campagna circostante, Iasa e la sua campagna circostante,
{21:37} Chedemot e la sua campagna circostante e Mefaat e la sua campagna circostante: quattro città;
{21:38} e della tribú di Gad, la città di rifugio per l'omicida, Ramot in *Galaad e la sua campagna circostante, Maanaim e la sua campagna circostante,
{21:39} Chesbon e la sua campagna circostante, e Iaezer e la sua campagna circostante: in tutto quattro città.
{21:40} Totale delle città date a sorte ai figli di Merari, secondo le loro famiglie, formanti il resto delle famiglie dei Leviti: dodici città.
{21:41} Totale delle città dei Leviti in mezzo alle proprietà dei figli d'Israele: quarantotto città e le loro campagne circostanti.
{21:42} Ciascuna di queste città aveva la sua campagna tutt'intorno; cosí era di tutte queste città.
{i21:43} Il compimento delle promesse divine Ge 15:18-21 (Ne 9:822-25; Sl 105:8-1142-45) Gs 23
{21:43} Il Signore diede dunque a Israele tutto il paese che aveva giurato ai padri di dar loro, e i figli d'Israele ne presero possesso, e vi si stanziarono.
{21:44} E il Signore diede loro pace da ogni parte, come aveva giurato ai loro padri; nessuno di tutti i loro nemici potè resistere davanti a loro; il Signore diede loro nelle mani tutti quei nemici.
{21:45} Di tutte le buone parole che il Signore aveva dette alla casa d'Israele non una cadde a terra: tutte si compirono.
{i22:1} La tribú di Ruben, di Gad e la mezza tribú di Manasse rimandate oltre il Giordano (Nu 32; Gs 1:12-18)
{22:1} Allora *Giosuè chiamò i *Rubeniti, i *Gaditi e la mezza tribú di *Manasse, e disse loro:
{22:2} «Voi avete osservato tutto ciò che *Mosè, servo del Signore, vi aveva ordinato, e avete ubbidito alla mia voce in tutto quello che vi ho comandato.
{22:3} Voi non avete abbandonato i vostri fratelli durante questo lungo tempo, fino a oggi, e avete osservato scrupolosamente il comandamento del Signore, che è il vostro Dio.
{22:4} E ora che il Signore, il vostro Dio, ha dato riposo ai vostri fratelli, come aveva loro detto, ritornate e andate alle vostre tende nel paese che vi appartiene, e che Mosè, servo del Signore, vi ha dato di là dal *Giordano.
{22:5} Soltanto abbiate cura di mettere in pratica i comandamenti e la legge che Mosè, servo del Signore, vi ha dati, amando il Signore, il vostro Dio, camminando in tutte le sue vie, osservando i suoi comandamenti, tenendovi stretti a lui e servendolo con tutto il vostro cuore e con tutta l'anima vostra».
{22:6} Poi Giosuè li benedisse e li congedò; e quelli tornarono alle loro tende.
{22:7} Mosè aveva dato a una metà della tribú di Manasse un'eredità in *Basan, e Giosuè diede all'altra metà un'eredità tra i loro fratelli, di qua dal Giordano, a occidente. Quando Giosuè li rimandò alle loro tende e li benedisse, disse loro ancora:
{22:8} «Voi tornate alle vostre tende con grandi ricchezze, con moltissimo bestiame, con argento, oro, rame, ferro e con grandissima quantità di vestiario; dividete con i vostri fratelli il bottino dei vostri nemici».
{22:9} I figli di Ruben, i figli di *Gad e la mezza tribú di Manasse dunque se ne tornarono, dopo aver lasciato i figli d'*Israele a Silo, nel paese di *Canaan, per andare nel paese di *Galaad, il paese di loro proprietà, del quale avevano ricevuto il possesso, dietro il comandamento dato dal Signore per mezzo di Mosè.
{i22:10} L'altare eretto di là dal Giordano De 13:12, ecc.; Gc 20:1-13 (Le 17:1-9; De 12:4-14) Ga 6:1
{22:10} E come giunsero alla regione del Giordano che appartiene al paese di Canaan, i figli di Ruben, i figli di Gad e la mezza tribú di Manasse vi costruirono un altare, presso il Giordano: un grande altare, che colpiva la vista.
{22:11} I figli d'Israele udirono che si diceva: «Ecco, i figli di Ruben, i figli di Gad e la mezza tribú di Manasse hanno costruito un altare di fronte al paese di Canaan, nella regione del Giordano, dal lato dei figli d'Israele».
{22:12} Quando i figli d'Israele udirono questo, tutta la comunità dei figli d'Israele si riuní a Silo per salire a combattere contro di loro.
{22:13} E i figli d'Israele mandarono ai figli di Ruben, ai figli di Gad e alla mezza tribú di Manasse, nel paese di Galaad, *Fineas, figlio del *sacerdote *Eleazar,
{22:14} e con lui dieci capi, un capo per ogni casa paterna di tutte le tribú d'Israele: tutti erano capi di una casa paterna fra le migliaia d'Israele.
{22:15} Essi andarono dai figli di Ruben, dai figli di Gad e dalla mezza tribú di Manasse nel paese di Galaad, e dissero loro:
{22:16} «Cosí ha detto tutta la comunità del Signore: “Che cos'è questa infedeltà che avete commesso contro il Dio d'Israele? Oggi, perché voltate le spalle e non seguite piú il Signore e avete costruito un altare per ribellarvi oggi al Signore?
{22:17} È forse poca cosa per noi il peccato commesso a Peor del quale fino a oggi non ci siamo purificati e che attirò quel flagello sulla comunità del Signore?
{22:18} Voi oggi voltate le spalle e non seguite piú il Signore! Cosí, se oggi voi vi ribellate al Signore, domani egli si adirerà contro tutta la comunità d'Israele.
{22:19} Se ritenete impuro il paese che possedete, ebbene, passate nel paese che è proprietà del Signore, dov'è stabilito il *tabernacolo del Signore, e stanziatevi in mezzo a noi; ma non vi ribellate al Signore, e non fate di noi dei ribelli, costruendovi un altare oltre all'altare del Signore nostro Dio.
{22:20} Acan, figlio di Zerac, che commise un'infedeltà relativa all'interdetto, non attirò forse l'ira del Signore su tutta la comunità d'Israele? Cosí quell'uomo non fu il solo a perire per la sua *iniquità”».
{i22:21} 1 R 12:27-30 (Ge 31:44-45; Gs 24:2627) 2 Co 1:12 (2 Co 7:11)
{22:21} Allora i figli di Ruben, i figli di Gad e la mezza tribú di Manasse risposero e dissero ai capi delle migliaia d'Israele:
{22:22} «Dio, Dio, il Signore, Dio, Dio, il Signore lo sa, e anche Israele lo saprà. Se abbiamo agito per ribellione, o per infedeltà verso il Signore, o Dio, non ci salvare in questo giorno!
{22:23} Se abbiamo costruito un altare per voltare le spalle e non seguire piú il Signore; se è per offrirvi sopra olocausti o oblazioni o per farvi sopra sacrifici di riconoscenza, il Signore ce ne chieda conto!
{22:24} Egli sa se non l'abbiamo fatto, invece, per timore di questo: che, cioè, in avvenire, i vostri figli potessero dire ai nostri figli: “Che cosa avete a che fare voi con il Signore, il Dio d'Israele?”
{22:25} Il Signore ha posto il Giordano come confine tra noi e voi, o figli di Ruben, o figli di Gad; voi non avete parte alcuna nel Signore! E cosí i vostri figli farebbero cessare i nostri figli dal temere il Signore.
{22:26} Perciò abbiamo detto: Mettiamo ora mano a costruirci un altare, non per offrirci sopra olocausti né sacrifici,
{22:27} ma perché serva da testimonianza tra noi e voi e in mezzo ai nostri discendenti dopo di noi, che vogliamo servire il Signore, nel suo cospetto, con i nostri olocausti, con i nostri sacrifici e con i nostri sacrifici di riconoscenza, affinché i vostri figli non abbiano un giorno a dire ai figli nostri: “Voi non avete parte alcuna nel Signore!”
{22:28} E abbiamo detto: Se in avvenire essi diranno questo a noi o ai nostri discendenti, noi risponderemo: “Guardate la forma dell'altare del Signore che i nostri padri fecero, non per olocausti né per sacrifici, ma perché servisse di testimonianza tra noi e voi”.
{22:29} Lungi da noi l'idea di ribellarci al Signore e di voltare le spalle e non seguire piú il Signore, costruendo un altare per olocausti, per oblazioni o per sacrifici, oltre all'altare del Signore nostro Dio, che è davanti al suo tabernacolo!»
{22:30} Quando il sacerdote Fineas, e i capi della comunità, i capi delle migliaia d'Israele che erano con lui, ebbero udito le parole dette dai figli di Ruben, dai figli di Gad e dai figli di Manasse, rimasero soddisfatti.
{22:31} Fineas, figlio del sacerdote Eleazar, disse ai figli di Ruben, ai figli di Gad e ai figli di Manasse: «Oggi riconosciamo che il Signore è in mezzo a noi, perché non avete commesso questa infedeltà verso il Signore; cosí avete liberato i figli d'Israele dalla mano del Signore».
{22:32} Fineas, figlio del sacerdote Eleazar, e i capi si allontanarono dai figli di Ruben e dai figli di Gad e tornarono dal paese di Galaad al paese di Canaan presso i figli d'Israele, ai quali riferirono l'accaduto.
{22:33} I figli d'Israele furono soddisfatti, benedissero Dio e non parlarono piú di salire a combattere contro i figli di Ruben e di Gad per devastare il paese che essi abitavano.
{22:34} E i figli di Ruben e i figli di Gad diedero a quell'altare il nome di Ed, perché dissero: «Esso è una testimonianza in mezzo a noi che il Signore è Dio».
{i23:1} Esortazioni di Giosuè ai capi d'Israele (De 11:1-28; 7:1-16; 30:15-20) 1 Cr 28:18; Gc 2 (1 Co 15:1258; 1 Te 4:2; 2 Te 2:15)
{23:1} Molto tempo dopo che il Signore ebbe dato riposo a *Israele liberandolo da tutti i nemici che lo circondavano, *Giosuè, ormai vecchio e molto avanti negli anni,
{23:2} convocò tutto Israele, gli *anziani, i capi, i *giudici e gli ufficiali del popolo, e disse loro: «Io sono vecchio e molto avanti negli anni.
{23:3} Voi avete visto tutto quel che il Signore, il vostro Dio, ha fatto a tutte queste nazioni davanti a voi; poiché il Signore, il vostro Dio, è colui che ha combattuto per voi.
{23:4} Ecco, io ho diviso tra voi a sorte, come eredità, secondo le vostre tribú, il paese delle nazioni che restano, e di tutte quelle che ho sterminate, dal *Giordano fino al mar Grande, a occidente.
{23:5} E il Signore vostro Dio le disperderà egli stesso davanti a voi e le scaccerà davanti a voi e voi prenderete possesso del loro paese, come il Signore, il vostro Dio, vi ha detto.
{23:6} Applicatevi dunque risolutamente a osservare e a mettere in pratica tutto quel che è scritto nel libro della legge di *Mosè, senza sviarvene né a destra né a sinistra,
{23:7} senza mischiarvi con queste nazioni che rimangono tra voi; non pronunciate neppure il nome dei loro dèi, non ne fate uso nei giuramenti; non li servite e non vi prostrate davanti a loro;
{23:8} ma tenetevi stretti al Signore, che è il vostro Dio, come avete fatto fino a oggi.
{23:9} Il Signore ha scacciato davanti a voi nazioni grandi e potenti; e nessuno ha potuto opporsi a voi, fino a oggi.
{23:10} Uno solo di voi ne inseguiva mille, perché il Signore, il vostro Dio, combatteva per voi, com'egli vi aveva detto.
{23:11} Vegliate dunque attentamente su voi stessi, per amare il Signore, il vostro Dio.
{23:12} Perché, se voltate le spalle a lui e vi unite a quel che resta di queste nazioni che sono rimaste fra voi e vi imparentate con loro e vi mescolate con loro ed esse con voi,
{23:13} siate ben certi che il Signore, il vostro Dio, non continuerà a scacciare questi popoli davanti a voi, ma essi diventeranno per voi una rete, un'insidia, un flagello ai vostri fianchi, tante spine nei vostri occhi, finché non siate periti e scomparsi da questo buon paese che il Signore, il vostro Dio, vi ha dato.
{23:14} Ora, ecco, io me ne vado oggi per la via di tutti gli abitanti della terra; riconoscete dunque con tutto il vostro cuore e con tutta l'anima vostra che neppure una di tutte le buone parole che il Signore, il vostro Dio, ha pronunciate su di voi è caduta a terra; tutte si sono compiute per voi: neppure una è caduta a terra.
{23:15} Ma come ogni buona parola che il Signore, il vostro Dio, vi aveva detta si è compiuta per voi, cosí il Signore adempirà a vostro danno tutte le sue parole di minaccia, finché vi abbia sterminati da questo buon paese, che il vostro Dio, il Signore, vi ha dato.
{23:16} Se *trasgredite il patto che il Signore, il vostro Dio, vi ha imposto, e andate a servire altri dèi e vi prostrate davanti a loro, l'ira del Signore si accenderà contro di voi, e voi perirete presto, scomparendo dal buon paese che egli vi ha dato».
{i24:1} Discorso di Giosuè al popolo d'Israele a Sichem (Ne 9:7-15; Sl 105) De 4:32-40; 32:7-14
{24:1} *Giosuè radunò tutte le tribú d'*Israele a Sichem, e convocò gli *anziani d'Israele, i capi, i *giudici e gli ufficiali del popolo, i quali si presentarono davanti a Dio.
{24:2} Giosuè disse a tutto il popolo: «Cosí parla il Signore, il Dio d'Israele: “I vostri padri, come Tera padre di *Abraamo e padre di Naor, abitarono anticamente di là dal fiume, e servirono gli altri dèi.
{24:3} E io presi il padre vostro Abraamo di là dal fiume, gli feci percorrere tutto il paese di *Canaan, moltiplicai la sua discendenza e gli diedi *Isacco.
{24:4} A Isacco diedi *Giacobbe ed *Esaú, e assegnai a Esaú la proprietà del monte *Seir, e Giacobbe e i suoi figli scesero in Egitto.
{24:5} Poi mandai *Mosè e *Aaronne, e colpii l'Egitto con i prodigi che feci in mezzo a esso; e dopo ciò, vi feci uscire.
{24:6} Dunque feci uscire dall'Egitto i vostri padri, e voi arrivaste al mare. Gli Egiziani inseguirono i vostri padri con carri e cavalieri fino al mar Rosso.
{24:7} –Quelli gridarono al Signore ed egli pose delle fitte tenebre fra voi e gli Egiziani; poi fece venire sopra di loro il mare, che li sommerse –e gli occhi vostri videro quel che io feci agli Egiziani. Poi rimaneste a lungo nel deserto.
{24:8} Io vi condussi quindi nel paese degli *Amorei, che abitavano di là dal *Giordano; essi combatterono contro di voi e io li diedi nelle vostre mani; voi prendeste possesso del loro paese e io li distrussi davanti a voi.
{24:9} Poi Balac, figlio di Sippor, re di Moab, si mosse per combattere contro Israele; e mandò a chiamare *Balaam, figlio di Beor, perché vi maledicesse;
{24:10} ma io non volli dare ascolto a Balaam; egli dovette benedirvi e vi liberai dalle mani di Balac.
{24:11} E passaste il Giordano, e arrivaste a *Gerico; gli abitanti di Gerico, gli Amorei, i Ferezei, i Cananei, gli Ittiti, i Ghirgasei, gli Ivvei e i Gebusei combatterono contro di voi e io li diedi nelle vostre mani.
{24:12} E mandai davanti a voi i calabroni, che li scacciarono davanti a voi, com'era avvenuto dei due re amorei: ma questo non avvenne per la tua spada né per il tuo arco.
{24:13} E vi diedi una terra che non avevate lavorata, delle città che non avevate costruite; voi abitate in esse e mangiate il frutto delle vigne e degli uliveti che non avete piantati”.
{i24:14} (De 29; 2 Cr 15:8-15; 34:29-33)
{24:14} «Dunque temete il Signore e servitelo con integrità e fedeltà; togliete via gli dèi ai quali i vostri padri servirono di là dal fiume e in Egitto, e servite il Signore.
{24:15} E se vi sembra sbagliato servire il Signore, scegliete oggi chi volete servire: o gli dèi che i vostri padri servirono di là dal fiume o gli dèi degli Amorei, nel paese dei quali abitate; quanto a me e alla casa mia, serviremo il Signore».
{24:16} Allora il popolo rispose e disse: «Lungi da noi l'abbandonare il Signore per servire altri dèi!
{24:17} Poiché il Signore è il nostro Dio; è lui che ha fatto uscire noi e i nostri padri dal paese d'Egitto, dalla casa di schiavitú, che ha fatto quei grandi miracoli davanti ai nostri occhi e ci ha protetti per tutto il viaggio che abbiamo fatto, e in mezzo a tutti i popoli fra i quali siamo passati;
{24:18} e il Signore ha scacciato davanti a noi tutti questi popoli, e gli Amorei che abitavano il paese. Anche noi serviremo il Signore, perché lui è il nostro Dio».
{24:19} E Giosuè disse al popolo: «Voi non potete servire il Signore, perché egli è un Dio santo, è un Dio geloso; egli non perdonerà le vostre ribellioni e i vostri peccati.
{24:20} Quando abbandonerete il Signore e servirete dèi stranieri, egli si volterà contro di voi, vi farà del male e vi consumerà, dopo avervi fatto tanto bene».
{24:21} E il popolo disse a Giosuè: «No! Noi serviremo il Signore».
{24:22} E Giosuè disse al popolo: «Voi siete testimoni contro voi stessi, che vi siete scelto il Signore per servirlo!» Quelli risposero: «Siamo testimoni!»
{24:23} Giosuè disse: «Togliete dunque via gli dèi stranieri che sono in mezzo a voi, e inclinate il vostro cuore al Signore, che è il Dio d'Israele!»
{24:24} Il popolo rispose a Giosuè: «Il Signore, il nostro Dio, è quello che serviremo, e alla sua voce ubbidiremo!»
{24:25} Cosí Giosuè stabilí in quel giorno un patto con il popolo, e gli diede delle leggi e delle prescrizioni a Sichem.
{24:26} Poi Giosuè scrisse queste cose nel libro della legge di Dio; prese una gran pietra e la rizzò sotto la quercia che era presso il luogo consacrato al Signore.
{24:27} E Giosuè disse a tutto il popolo: «Ecco, questa pietra sarà una testimonianza contro di noi; perché essa ha udito tutte le parole che il Signore ci ha dette; essa servirà quindi da testimonianza contro di voi; affinché non rinneghiate il vostro Dio».
{24:28} Poi Giosuè rimandò il popolo, ognuno alla sua eredità.
{i24:29} Morte di Giosuè Gc 2:6-9 (Ge 50:24-26; Es 13:19; Eb 11:22)
{24:29} Dopo queste cose, Giosuè, figlio di Nun, servo del Signore, morí all'età di centodieci anni,
{24:30} e lo seppellirono nel territorio di sua proprietà a Timnat-Sera, che è nella regione montuosa di *Efraim, a nord della montagna di Gaas.
{24:31} Israele serví il Signore durante tutta la vita di Giosuè e durante tutta la vita degli anziani che sopravvissero a Giosuè, i quali avevano conoscenza di tutte le opere che il Signore aveva fatte per Israele.
{24:32} E le ossa di *Giuseppe, che i figli d'Israele avevano portate dall'Egitto, essi le seppellirono a Sichem, nella parte del campo che Giacobbe aveva comprato dai figli di Chemor, padre di Sichem, per cento pezzi di denaro; e i figli di Giuseppe le avevano ricevute come eredità.
{24:33} Poi morí anche *Eleazar, figlio di Aaronne, e lo seppellirono a Ghibea di *Fineas, che era stata data a suo figlio Fineas, nella regione montuosa di Efraim.
