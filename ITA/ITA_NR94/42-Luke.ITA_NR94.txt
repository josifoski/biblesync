{1:1} Poiché molti hanno intrapreso a ordinare una narrazione dei fatti che hanno avuto compimento in mezzo a noi,
{i1:2} (Da 7:13; Fl 2:8; Eb 2:17) (Ro 10:12; Ga 3:2829) Introduzione Mr 1:1; At 1:1-3
{1:2} come ce li hanno tramandati quelli che da principio ne furono testimoni oculari e che divennero ministri della Parola,
{1:3} è parso bene anche a me, dopo essermi accuratamente informato di ogni cosa dall'origine, di scrivertene per ordine, illustre Teofilo,
{1:4} perché tu riconosca la certezza delle cose che ti sono state insegnate.
{i1:5} Annunzio della nascita di Giovanni il battista Gc 13:2, ecc.; 1 S 1
{1:5} Al tempo di *Erode, re della *Giudea, c'era un *sacerdote di nome *Zaccaria, del turno di Abía; sua moglie era discendente d'*Aaronne e si chiamava Elisabetta.
{1:6} Erano entrambi giusti davanti a Dio e osservavano in modo irreprensibile tutti i comandamenti e i precetti del Signore.
{1:7} Essi non avevano figli, perché Elisabetta era sterile, ed erano tutti e due in età avanzata.
{1:8} Mentre Zaccaria esercitava il sacerdozio davanti a Dio nell'ordine del suo turno,
{1:9} secondo la consuetudine del sacerdozio, gli toccò in sorte di entrare nel *tempio del Signore per offrirvi il profumo;
{1:10} e tutta la moltitudine del popolo stava fuori in preghiera nell'ora del profumo.
{1:11} E gli apparve un angelo del Signore, in piedi alla destra dell'altare dei profumi.
{1:12} Zaccaria lo vide e fu turbato e preso da spavento.
{1:13} Ma l'angelo gli disse: «Non temere, Zaccaria, perché la tua preghiera è stata esaudita; tua moglie Elisabetta ti partorirà un figlio, e gli porrai nome *Giovanni.
{1:14} Tu ne avrai gioia ed esultanza, e molti si rallegreranno per la sua nascita.
{1:15} Perché sarà grande davanti al Signore. Non berrà né vino né bevande alcoliche, e sarà pieno di Spirito Santo fin dal grembo di sua madre;
{1:16} convertirà molti dei figli d'*Israele al Signore, loro Dio;
{1:17} andrà davanti a lui con lo spirito e la potenza di *Elia, per volgere i cuori dei padri ai figli e i ribelli alla saggezza dei giusti, per preparare al Signore un popolo ben disposto».
{1:18} E Zaccaria disse all'angelo: «Da che cosa conoscerò questo? Perché io sono vecchio e mia moglie è in età avanzata».
{1:19} L'angelo gli rispose: «Io son *Gabriele che sto davanti a Dio; e sono stato mandato a parlarti e annunziarti queste liete notizie.
{1:20} Ecco, tu sarai muto, e non potrai parlare fino al giorno che queste cose avverranno, perché non hai creduto alle mie parole che si adempiranno a loro tempo».
{1:21} Il popolo intanto stava aspettando Zaccaria, e si meravigliava del suo indugiare nel tempio.
{1:22} Ma quando fu uscito, non poteva parlare loro; e capirono che aveva avuto una visione nel tempio; ed egli faceva loro dei segni e restava muto.
{1:23} Quando furono compiuti i giorni del suo servizio, egli se ne andò a casa sua.
{1:24} Dopo quei giorni, sua moglie Elisabetta rimase incinta; e si tenne nascosta per cinque mesi, dicendo:
{1:25} «Ecco quanto ha fatto per me il Signore, nei giorni in cui mi ha rivolto il suo sguardo per cancellare la mia vergogna in mezzo agli uomini».
{i1:26} Annunzio della nascita di Gesú Cristo Is 7:14; Mt 1:18-23; Sl 110
{1:26} Al sesto mese, l'angelo Gabriele fu mandato da Dio in una città di *Galilea, chiamata *Nazaret,
{1:27} a una vergine fidanzata a un uomo chiamato *Giuseppe, della casa di *Davide; e il nome della vergine era *Maria.
{1:28} L'angelo, entrato da lei, disse: «Ti saluto, o favorita dalla grazia; il Signore è con te ».
{1:29} Ella fu turbata a queste parole, e si domandava che cosa volesse dire un tale saluto.
{1:30} L'angelo le disse: «Non temere, Maria, perché hai trovato grazia presso Dio.
{1:31} Ecco, tu concepirai e partorirai un figlio, e gli porrai nome Gesú.
{1:32} Questi sarà grande e sarà chiamato Figlio dell'Altissimo, e il Signore Dio gli darà il trono di Davide, suo padre.
{1:33} Egli regnerà sulla casa di *Giacobbe in eterno, e il suo regno non avrà mai fine».
{1:34} Maria disse all'angelo: «Come avverrà questo, dal momento che non conosco uomo?»
{1:35} L'angelo le rispose: «Lo Spirito Santo verrà su di te e la potenza dell'Altissimo ti coprirà dell'ombra sua; perciò, anche colui che nascerà sarà chiamato Santo, *Figlio di Dio.
{1:36} Ecco, Elisabetta, tua parente, ha concepito anche lei un figlio nella sua vecchiaia; e questo è il sesto mese, per lei, che era chiamata sterile;
{1:37} poiché nessuna parola di Dio rimarrà inefficace».
{1:38} Maria disse: «Ecco, io sono la serva del Signore; mi sia fatto secondo la tua parola». E l'angelo la lasciò.
{i1:39} Visita di Maria a Elisabetta
{1:39} In quei giorni Maria si alzò e andò in fretta nella regione montuosa, in una città di *Giuda,
{1:40} ed entrò in casa di Zaccaria e salutò Elisabetta.
{1:41} Appena Elisabetta udí il saluto di Maria, il bambino le balzò nel grembo; ed Elisabetta fu piena di Spirito Santo,
{1:42} e ad alta voce esclamò: «Benedetta sei tu fra le donne, e benedetto è il frutto del tuo seno!
{1:43} Come mai mi è dato che la madre del mio Signore venga da me?
{1:44} Poiché ecco, non appena la voce del tuo saluto mi è giunta agli orecchi, per la gioia il bambino mi è balzato nel grembo.
{1:45} Beata è colei che ha creduto che quanto le è stato detto da parte del Signore avrà compimento».
{i1:46} Cantico di Maria 1 S 2:1-10
{1:46} E Maria disse: «L'anima mia magnifica il Signore,
{1:47} e lo spirito mio esulta in Dio, mio Salvatore,
{1:48} perché egli ha guardato alla bassezza della sua serva. Da ora in poi tutte le generazioni mi chiameranno beata,
{1:49} perché grandi cose mi ha fatte il Potente. Santo è il suo nome;
{1:50} e la sua misericordia si estende di generazione in generazione su quelli che lo temono.
{1:51} Egli ha operato potentemente con il suo braccio; ha disperso quelli che erano superbi nei pensieri del loro cuore;
{1:52} ha detronizzato i potenti, e ha innalzato gli umili;
{1:53} ha colmato di beni gli affamati, e ha rimandato a mani vuote i ricchi.
{1:54} Ha soccorso Israele, suo servitore, ricordandosi della misericordia,
{1:55} di cui aveva parlato ai nostri padri, verso *Abraamo e verso la sua discendenza per sempre».
{1:56} Maria rimase con Elisabetta circa tre mesi; poi se ne tornò a casa sua.
{i1:57} Nascita di Giovanni il Battista Ge 21:1-8; Ru 4:13-17
{1:57} Compiutosi per lei il tempo del parto, Elisabetta diede alla luce un figlio.
{1:58} I suoi vicini e i parenti udirono che il Signore le aveva usato grande misericordia, e se ne rallegravano con lei.
{1:59} L'ottavo giorno vennero a circoncidere il bambino, e lo chiamavano Zaccaria dal nome di suo padre.
{1:60} Allora sua madre intervenne e disse: «No, sarà invece chiamato Giovanni».
{1:61} Ed essi le dissero: «Non c'è nessuno nella tua parentela che porti questo nome».
{1:62} E con cenni domandavano al padre come voleva che fosse chiamato.
{1:63} Egli, chiesta una tavoletta, scrisse cosí: «Il suo nome è Giovanni». E tutti si meravigliarono.
{1:64} In quell'istante la sua bocca fu aperta e la sua lingua sciolta, ed egli parlava, benedicendo Dio.
{1:65} E tutti i loro vicini furono presi da timore; e tutte queste cose si divulgavano per tutta la regione montuosa della Giudea.
{1:66} Tutti quelli che le udirono, le serbarono nel loro cuore e dicevano: «Che sarà mai questo bambino?» Perché la mano del Signore era con lui.
{i1:67} Cantico di Zaccaria Lu 2:25-32 (Lu 1:13-17; 3:2-18)
{1:67} Zaccaria, suo padre, fu pieno di Spirito Santo e profetizzò, dicendo:
{1:68} «Benedetto sia il Signore, il Dio d'Israele, perché ha visitato e riscattato il suo popolo,
{1:69} e ci ha suscitato un potente Salvatore nella casa di Davide suo servo,
{1:70} come aveva promesso da tempo per bocca dei suoi *profeti;
{1:71} uno che ci salverà dai nostri nemici e dalle mani di tutti quelli che ci odiano.
{1:72} Egli usa cosí misericordia verso i nostri padri e si ricorda del suo santo patto,
{1:73} del giuramento che fece ad Abraamo nostro padre,
{1:74} di concederci che, liberati dalla mano dei nostri nemici, lo serviamo senza paura,
{1:75} in santità e giustizia, alla sua presenza, tutti i giorni della nostra vita.
{1:76} E tu, bambino, sarai chiamato profeta dell'Altissimo, perché andrai davanti al Signore per preparare le sue vie,
{1:77} per dare al suo popolo conoscenza della salvezza mediante il perdono dei loro peccati,
{1:78} grazie ai sentimenti di misericordia del nostro Dio; per i quali l'Aurora dall'alto ci visiterà
{1:79} per risplendere su quelli che giacciono in tenebre e in ombra di morte, per guidare i nostri passi verso la via della pace».
{1:80} Or il bambino cresceva e si fortificava nello spirito; e stette nei deserti fino al giorno in cui doveva manifestarsi a Israele.
{i2:1} Nascita di Gesú a Betlemme Mt 1:18-25 (Mi 5:12; Is 7:14; 9:5) Gv 1:14
{2:1} In quel tempo uscí un decreto da parte di *Cesare Augusto, che ordinava il censimento di tutto l'impero.
{2:2} Questo fu il primo censimento fatto quando Quirinio era governatore della *Siria.
{2:3} Tutti andavano a farsi registrare, ciascuno alla sua città.
{2:4} Dalla *Galilea, dalla città di *Nazaret, anche *Giuseppe salí in *Giudea, alla città di *Davide chiamata *Betlemme, perché era della casa e famiglia di Davide,
{2:5} per farsi registrare con *Maria, sua sposa, che era incinta.
{2:6} Mentre erano là, si compí per lei il tempo del parto;
{2:7} ed ella diede alla luce il suo figlio primogenito, lo fasciò, e lo coricò in una mangiatoia, perché non c'era posto per loro nell'albergo.
{i2:8} Da 9:20-26; Is 41:27
{2:8} In quella stessa regione c'erano dei pastori che stavano nei campi e di notte facevano la guardia al loro gregge.
{2:9} E un angelo del Signore si presentò a loro e la gloria del Signore risplendé intorno a loro, e furono presi da gran timore.
{2:10} L'angelo disse loro: «Non temete, perché io vi porto la buona notizia di una grande gioia che tutto il popolo avrà:
{2:11} “Oggi, nella città di Davide, è nato per voi un Salvatore, che è il Cristo, il Signore.
{2:12} E questo vi servirà di segno: troverete un bambino avvolto in fasce e coricato in una mangiatoia”».
{2:13} E a un tratto vi fu con l'angelo una moltitudine dell'esercito celeste, che lodava Dio e diceva:
{2:14} «Gloria a Dio nei luoghi altissimi, e pace in terra agli uomini ch'egli gradisce!»
{2:15} Quando gli angeli se ne furono andati verso il cielo, i pastori dicevano tra di loro: «Andiamo fino a Betlemme e vediamo ciò che è avvenuto, e che il Signore ci ha fatto sapere».
{2:16} Andarono in fretta, e trovarono Maria e Giuseppe e il bambino, adagiato nella mangiatoia;
{2:17} e, vedutolo, divulgarono quello che era stato loro detto di quel bambino.
{2:18} E tutti quelli che li udirono si meravigliarono delle cose dette loro dai pastori.
{2:19} Maria serbava in sé tutte queste cose, meditandole in cuor suo.
{2:20} E i pastori tornarono indietro, glorificando e lodando Dio per tutto quello che avevano udito e visto, com'era stato loro annunziato.
{i2:21} Presentazione di Gesú al tempio Ga 4:45 (Le 12; Es 13:1-211-15)
{2:21} Quando furono compiuti gli otto giorni dopo i quali egli doveva essere circonciso, gli fu messo il nome di Gesú, che gli era stato dato dall'angelo prima che egli fosse concepito.
{2:22} Quando furono compiuti i giorni della loro purificazione secondo la legge di *Mosè, portarono il bambino a *Gerusalemme per presentarlo al Signore,
{2:23} come è scritto nella legge del Signore: « Ogni maschio primogenito sarà consacrato al Signore »;
{2:24} e per offrire il sacrificio di cui parla la legge del Signore, di un paio di tortore o di due giovani colombi.
{i2:25} Adorazione di Simeone e di Anna Lu 1:67-79; 1 P 1:11
{2:25} Vi era in Gerusalemme un uomo di nome *Simeone; quest'uomo era giusto e timorato di Dio, e aspettava la consolazione d'*Israele; lo Spirito Santo era sopra di lui;
{2:26} e gli era stato rivelato dallo Spirito Santo che non sarebbe morto prima di aver visto il Cristo del Signore.
{2:27} Egli, mosso dallo Spirito, andò nel *tempio; e, come i genitori vi portavano il bambino Gesú per adempiere a suo riguardo le prescrizioni della legge,
{2:28} lo prese in braccio, e benedisse Dio, dicendo:
{2:29} «Ora, o mio Signore, tu lasci andare in pace il tuo servo, secondo la tua parola;
{2:30} perché i miei occhi hanno visto la tua salvezza,
{2:31} che hai preparata dinanzi a tutti i popoli
{2:32} per essere luce da illuminare le genti e gloria del tuo popolo Israele».
{2:33} Il padre e la madre di Gesú restavano meravigliati delle cose che si dicevano di lui.
{2:34} E Simeone li benedisse, dicendo a Maria, madre di lui: «Ecco, egli è posto a caduta e a rialzamento di molti in Israele, come segno di contraddizione
{2:35} (e a te stessa una spada trafiggerà l'anima), affinché i pensieri di molti cuori siano svelati».
{2:36} Vi era anche *Anna, profetessa, figlia di Fanuel, della tribú di *Aser. Era molto avanti negli anni: dopo essere vissuta con il marito sette anni dalla sua verginità, era rimasta vedova e aveva raggiunto gli ottantaquattro anni.
{2:37} Non si allontanava mai dal tempio e serviva Dio notte e giorno con digiuni e preghiere.
{2:38} Sopraggiunta in quella stessa ora, anche lei lodava Dio e parlava del bambino a tutti quelli che aspettavano la redenzione di Gerusalemme.
{i2:39} Ritorno a Nazaret Mt 2:2223
{2:39} Com'ebbero adempiuto tutte le prescrizioni della legge del Signore, tornarono in Galilea, a Nazaret, loro città.
{2:40} E il bambino cresceva e si fortificava; era pieno di sapienza e la grazia di Dio era su di lui.
{i2:41} Gesú dodicenne al tempio De 16:1-816; Is 11:12; Pr 20:11
{2:41} I suoi genitori andavano ogni anno a Gerusalemme per la *festa di Pasqua.
{2:42} Quando giunse all'età di dodici anni, salirono a Gerusalemme, secondo l'usanza della festa;
{2:43} passati i giorni della festa, mentre tornavano, il bambino Gesú rimase in Gerusalemme all'insaputa dei genitori;
{2:44} i quali, pensando che egli fosse nella comitiva, camminarono una giornata, poi si misero a cercarlo tra i parenti e i conoscenti;
{2:45} e, non avendolo trovato, tornarono a Gerusalemme cercandolo.
{2:46} Tre giorni dopo lo trovarono nel tempio, seduto in mezzo ai maestri: li ascoltava e faceva loro delle domande;
{2:47} e tutti quelli che l'udivano, si stupivano del suo senno e delle sue risposte.
{2:48} Quando i suoi genitori lo videro, rimasero stupiti; e sua madre gli disse: «Figlio, perché ci hai fatto cosí? Ecco, tuo padre e io ti cercavamo, stando in gran pena».
{2:49} Ed egli disse loro: «Perché mi cercavate? Non sapevate che io dovevo trovarmi nella casa del Padre mio?»
{2:50} Ed essi non capirono le parole che egli aveva dette loro.
{2:51} Poi discese con loro, andò a Nazaret, e stava loro sottomesso. Sua madre serbava tutte queste cose nel suo cuore.
{2:52} E Gesú cresceva in sapienza, in statura e in grazia davanti a Dio e agli uomini.
{i3:1} Predicazione di Giovanni il battista = (Mt 3:1-12; Mr 1:1-8) Gv 1:6-819-28
{3:1} Nell'anno quindicesimo dell'impero di Tiberio *Cesare, quando Ponzio *Pilato era governatore della *Giudea, ed *Erode *tetrarca della *Galilea, e *Filippo, suo fratello, tetrarca dell'Iturea e della Traconitide, e Lisania tetrarca dell'Abilene,
{3:2} sotto i sommi sacerdoti *Anna e *Caiafa, la parola di Dio fu diretta a *Giovanni, figlio di *Zaccaria, nel deserto.
{3:3} Ed egli andò per tutta la regione intorno al *Giordano, predicando un battesimo di ravvedimento per il perdono dei peccati,
{3:4} come sta scritto nel libro delle parole del *profeta *Isaia: « Voce di uno che grida nel deserto: “Preparate la via del Signore, raddrizzate i suoi sentieri.
{3:5} Ogni valle sarà colmata e ogni monte e ogni colle sarà spianato; le vie tortuose saranno fatte diritte e quelle accidentate saranno appianate;
{3:6} e ogni creatura vedrà la salvezza di Dio”».
{3:7} Giovanni dunque diceva alle folle che andavano per essere battezzate da lui: «Razza di vipere, chi vi ha insegnato a sfuggire l'ira futura?
{3:8} Fate dunque dei frutti degni del ravvedimento, e non cominciate a dire in voi stessi: “Noi abbiamo *Abraamo per padre!” Perché vi dico che Dio può da queste pietre far sorgere dei figli ad Abraamo.
{3:9} Ormai la scure è posta alla radice degli alberi: ogni albero dunque che non fa buon frutto viene tagliato e gettato nel fuoco».
{3:10} E la folla lo interrogava, dicendo: «Allora, che dobbiamo fare?»
{3:11} Egli rispondeva loro: «Chi ha due tuniche, ne faccia parte a chi non ne ha; e chi ha da mangiare, faccia altrettanto».
{3:12} Vennero anche dei *pubblicani per essere battezzati e gli dissero: «Maestro, che dobbiamo fare?»
{3:13} Ed egli rispose loro: «Non riscotete nulla di piú di quello che vi è ordinato».
{3:14} Lo interrogarono pure dei soldati, dicendo: «E noi, che dobbiamo fare?» Ed egli a loro: «Non fate estorsioni, non opprimete nessuno con false denunzie, e contentatevi della vostra paga».
{3:15} Ora il popolo era in attesa e tutti si domandavano in cuor loro se Giovanni fosse il Cristo.
{3:16} Giovanni rispose, dicendo a tutti: «Io vi battezzo in acqua; ma viene colui che è piú forte di me, al quale io non son degno di sciogliere il legaccio dei calzari. Egli vi battezzerà in Spirito Santo e fuoco.
{3:17} Egli ha in mano il suo ventilabro per ripulire interamente la sua aia e raccogliere il grano nel suo granaio; ma la pula, la brucerà con fuoco inestinguibile».
{i3:18} = Mt 14:3-5; Mr 6:17-20
{3:18} Cosí, con molte e varie esortazioni evangelizzava il popolo;
{3:19} ma Erode, il tetrarca, rimproverato da lui a proposito di *Erodiada, moglie di suo fratello, e per tutte le malvagità che aveva commesso,
{3:20} aggiunse a tutte le altre anche questa: rinchiuse Giovanni in prigione.
{i3:21} Battesimo di Gesú Cristo = (Mt 3:13-17; Mr 1:9-11) Gv 1:32-34
{3:21} Ora, mentre tutto il popolo si faceva battezzare, anche Gesú fu battezzato; e, mentre pregava, si aprí il cielo,
{3:22} e lo Spirito Santo scese su di lui in forma corporea, come una colomba; e venne una voce dal cielo: «Tu sei il mio diletto Figlio; in te mi sono compiaciuto».
{i3:23} Genealogia di Gesú Cristo = Mt 1:1-16 (Ge 5; 11:10-26)
{3:23} Gesú, quando cominciò a insegnare, aveva circa trent'anni ed era figlio, come si credeva, di *Giuseppe, di Eli,
{3:24} di Mattàt, di Levi, di Melchi, di Iannài, di Giuseppe,
{3:25} di Mattatía, di Amos, di Naum, di Esli, di Naggai,
{3:26} di Maat, di Mattatía, di Semèin, di Iosec, di Ioda,
{3:27} di Ioanan, di Resa, di *Zorobabele, di Salatiel, di Neri,
{3:28} di Melchi, di Addi, di Cosam, di Elmadàm, di Er,
{3:29} di Gesú, di Eliezer, di Iorim, di Mattàt, di Levi,
{3:30} di Simeone, di Giuda, di Giuseppe, di Ionam, di Eliachim,
{3:31} di Melea, di Menna, di Mattata, di Natan, di *Davide,
{3:32} di *Iesse, di Iobed, di *Boos, di Sala, di Naàsson,
{3:33} di Aminadàb, di Admin, di Arni, di Esrom, di Fares, di *Giuda,
{3:34} di *Giacobbe, d'*Isacco, d'Abraamo, di Tara, di Nacor,
{3:35} di Seruc, di Ragau, di Falec, di Eber, di Sala,
{3:36} di Cainam, di Arfàcsad, di Sem, di *Noè, di Lamec,
{3:37} di Matusala, di *Enoc, di Iaret, di Maleleel, di Cainam,
{3:38} di Enos, di Set, di *Adamo, di Dio.
{i4:1} Tentazione di Gesú Cristo = (Mt 4:1-11; Mr 1:1213) Ge 3:1-6; 1 Gv 2:16
{4:1} Gesú, pieno di Spirito Santo, ritornò dal *Giordano, e fu condotto dallo Spirito nel deserto per quaranta giorni, dove era tentato dal *diavolo.
{4:2} Durante quei giorni non mangiò nulla; e quando furono trascorsi, ebbe fame.
{4:3} Il diavolo gli disse: «Se tu sei *Figlio di Dio, di' a questa pietra che diventi pane».
{4:4} Gesú gli rispose: «Sta scritto: “Non di pane soltanto vivrà l'uomo” ».
{4:5} Il diavolo lo condusse in alto, gli mostrò in un attimo tutti i regni del mondo e gli disse:
{4:6} «Ti darò tutta questa potenza e la gloria di questi regni; perché essa mi è stata data, e la do a chi voglio.
{4:7} Se dunque tu ti prostri ad adorarmi, sarà tutta tua».
{4:8} Gesú gli rispose: «Sta scritto: “Adora il Signore, il tuo Dio, e a lui solo rendi il tuo culto” ».
{4:9} Allora lo portò a *Gerusalemme e lo pose sul pinnacolo del *tempio e gli disse: «Se tu sei Figlio di Dio, gettati giú di qui;
{4:10} perché sta scritto: “Egli ordinerà ai suoi angeli che ti proteggano;
{4:11} ed essi ti porteranno sulle mani, perché tu non inciampi con il piede in una pietra” ».
{4:12} Gesú gli rispose: «È stato detto: “Non tentare il Signore Dio tuo” ».
{4:13} Allora il diavolo, dopo aver finito ogni tentazione, si allontanò da lui fino a un momento determinato.
{i4:14} Gesú Cristo in Galilea (Mt 4:1217; Mr 1:1415) Gv 4
{4:14} Gesú, nella potenza dello Spirito, se ne tornò in *Galilea; e la sua fama si sparse per tutta la regione.
{4:15} E insegnava nelle loro *sinagoghe, glorificato da tutti.
{i4:16} Gesú nella sinagoga di Nazaret Is 61:1-3; Mr 6:1-6; Gv 1:11; Lu 19:42
{4:16} Si recò a *Nazaret, dov'era stato allevato e, com'era solito, entrò in giorno di sabato nella sinagoga. Alzatosi per leggere,
{4:17} gli fu dato il libro del *profeta *Isaia. Aperto il libro, trovò quel passo dov'era scritto:
{4:18} « Lo Spirito del Signore è sopra di me; perciò mi ha unto per evangelizzare i poveri; mi ha mandato ad annunziare la liberazione ai prigionieri, e ai ciechi il ricupero della vista; a rimettere in libertà gli oppressi,
{4:19} e a proclamare l'anno accettevole del Signore ».
{4:20} Poi, chiuso il libro e resolo all'inserviente, si mise a sedere; e gli occhi di tutti nella sinagoga erano fissi su di lui.
{4:21} Egli prese a dir loro: «Oggi, si è adempiuta questa Scrittura, che voi udite».
{4:22} Tutti gli rendevano testimonianza, e si meravigliavano delle parole di grazia che uscivano dalla sua bocca, e dicevano: «Non è costui il figlio di *Giuseppe?»
{4:23} Ed egli disse loro: «Certo, voi mi citerete questo proverbio: “Medico, cura te stesso; fa' anche qui nella tua patria tutto quello che abbiamo udito essere avvenuto in *Capernaum!”»
{4:24} Ma egli disse: «In verità vi dico che nessun profeta è ben accetto nella sua patria.
{4:25} Anzi, vi dico in verità che ai giorni di *Elia, quando il cielo fu chiuso per tre anni e sei mesi e vi fu grande carestia in tutto il paese, c'erano molte vedove in *Israele;
{4:26} eppure a nessuna di esse fu mandato Elia, ma fu mandato a una vedova in Sarepta di *Sidone.
{4:27} Al tempo del profeta *Eliseo, c'erano molti *lebbrosi in Israele; eppure nessuno di loro fu purificato; lo fu solo Naaman, il *Siro».
{4:28} Udendo queste cose, tutti nella sinagoga furono pieni d'ira.
{4:29} Si alzarono, lo cacciarono fuori dalla città, e lo condussero fin sul ciglio del monte sul quale era costruita la loro città, per precipitarlo giú.
{4:30} Ma egli, passando in mezzo a loro, se ne andò.
{i4:31} Gesú guarisce un indemoniato a Capernaum Mt 4:13-16; = Mr 1:21-28
{4:31} Poi discese a Capernaum, città della Galilea, e qui insegnava alla gente nei giorni di sabato.
{4:32} Ed essi si stupivano del suo insegnamento perché parlava con autorità.
{4:33} Or nella sinagoga si trovava un uomo che aveva uno spirito di demonio impuro, il quale gridò a gran voce:
{4:34} «Ahi! Che c'è fra noi e te, Gesú Nazareno? Sei venuto per mandarci in perdizione? Io so chi sei: Il Santo di Dio!»
{4:35} Gesú lo sgridò, dicendo: «Taci, ed esci da quest'uomo!» E il demonio, gettatolo a terra in mezzo alla gente, uscí da lui senza fargli alcun male.
{4:36} E tutti furono presi da stupore e discutevano tra di loro, dicendo: «Che parola è questa? Egli comanda con autorità e potenza agli spiriti immondi, ed essi escono».
{4:37} E la sua fama si diffondeva in ogni luogo della regione.
{i4:38} Gesú guarisce la suocera di Pietro e altri malati = (Mt 8:1415; Mr 1:29-31)
{4:38} Poi, alzatosi e uscito dalla sinagoga, entrò in casa di *Simone. Or la suocera di Simone era tormentata da una gran febbre; e lo pregarono per lei.
{4:39} Chinatosi su di lei, egli sgridò la febbre, e la febbre la lasciò; ed ella subito si alzò e si mise a servirli.
{i4:40} = (Mt 8:1617; Mr 1:32-39)
{4:40} Al tramontar del sole, tutti quelli che avevano dei sofferenti di varie malattie, li conducevano a lui; ed egli li guariva, imponendo le mani a ciascuno.
{4:41} Anche i demòni uscivano da molti, gridando e dicendo: «Tu sei il *Figlio di Dio!» Ma egli li sgridava e non permetteva loro di parlare, perché sapevano che egli era il Cristo.
{4:42} Poi, fattosi giorno, uscí e andò in un luogo deserto; e le folle lo cercavano e giunsero fino a lui; e lo trattenevano perché non si allontanasse da loro.
{4:43} Ma egli disse loro: «Anche alle altre città bisogna che io annunzi la buona notizia del regno di Dio; poiché per questo sono stato mandato».
{4:44} E andava predicando nelle sinagoghe della Giudea.
{i5:1} Gesú chiama i suoi primi discepoli; la pesca miracolosa = (Mt 4:18-22; Mr 1:16-20) Gv 1:35-51; 21:1-11
{5:1} Mentre egli stava in piedi sulla riva del lago di *Gennesaret e la folla si stringeva intorno a lui per udire la parola di Dio,
{5:2} Gesú vide due barche ferme a riva: da esse i pescatori erano smontati e lavavano le reti.
{5:3} Montato su una di quelle barche, che era di *Simone, lo pregò di scostarsi un poco da terra; poi, sedutosi sulla barca, insegnava alla folla.
{5:4} Com'ebbe terminato di parlare, disse a Simone: «Prendi il largo, e gettate le reti per pescare».
{5:5} Simone gli rispose: «Maestro, tutta la notte ci siamo affaticati, e non abbiamo preso nulla; però, secondo la tua parola, getterò le reti».
{5:6} E, fatto cosí, presero una tal quantità di pesci, che le reti si rompevano.
{5:7} Allora fecero segno ai loro compagni dell'altra barca, di venire ad aiutarli. Quelli vennero e riempirono tutt'e due le barche, tanto che affondavano.
{5:8} Simon *Pietro, veduto ciò, si gettò ai piedi di Gesú, dicendo: «Signore, allontànati da me, perché sono un peccatore».
{5:9} Perché spavento aveva colto lui, e tutti quelli che erano con lui, per la quantità di pesci che avevano presi,
{5:10} e cosí pure *Giacomo e *Giovanni, figli di Zebedeo, che erano soci di Simone. Allora Gesú disse a Simone: «Non temere; d'ora in poi sarai pescatore di uomini».
{5:11} Ed essi, tratte le barche a terra, lasciarono ogni cosa e lo seguirono.
{i5:12} Gesú guarisce un lebbroso = (Mt 8:2-4; Mr 1:40-45) Lu 17:12-19; Sl 51:10
{5:12} Mentre egli si trovava in una di quelle città, ecco un uomo tutto coperto di *lebbra, il quale, veduto Gesú, si gettò con la faccia a terra e lo pregò dicendo: «Signore, se vuoi, tu puoi purificarmi».
{5:13} Ed egli stese la mano e lo toccò, dicendo: «Lo voglio, sii purificato». In quell'istante la lebbra sparí da lui.
{5:14} Poi Gesú gli comandò di non dirlo a nessuno. «Ma va'», gli disse, «m¢strati al *sacerdote e offri per la tua purificazione ciò che *Mosè ha prescritto; e ciò serva loro di testimonianza».
{5:15} Però la fama di lui si spandeva sempre piú; e moltissima gente si radunava per udirlo ed essere guarita dalle sue infermità.
{5:16} Ma egli si ritirava nei luoghi deserti e pregava.
{i5:17} Gesú guarisce un paralitico = (Mt 9:1-8; Mr 2:1-12) Sl 103:3
{5:17} Un giorno Gesú stava insegnando; e c'erano, là seduti, dei *farisei e dei *dottori della legge, venuti da tutti i villaggi della *Galilea, della *Giudea e da *Gerusalemme; e la potenza del Signore era con lui per compiere guarigioni.
{5:18} Ed ecco degli uomini che portavano sopra un letto un paralitico, e cercavano di farlo entrare e di metterlo davanti a lui.
{5:19} Non trovando modo d'introdurlo a causa della folla, salirono sul *tetto e, fatta un'apertura fra le tegole, lo calarono giú con il suo lettuccio, in mezzo alla gente, davanti a Gesú.
{5:20} Ed egli, veduta la loro fede, disse: «Uomo, i tuoi peccati ti sono perdonati».
{5:21} Allora gli *scribi e i farisei cominciarono a ragionare, dicendo: «Chi è costui che bestemmia? Chi può perdonare i peccati se non Dio solo?»
{5:22} Ma Gesú, conosciuti i loro pensieri, disse loro: «Che cosa pensate nei vostri cuori?
{5:23} Che cosa è piú facile, dire: “I tuoi peccati ti sono perdonati”, oppure dire: “Àlzati e cammina?”
{5:24} Ora, affinché sappiate che il *Figlio dell'uomo ha sulla terra il potere di perdonare i peccati, “Io ti dico”, disse al paralitico, “àlzati, prendi il tuo lettuccio, e va' a casa tua”».
{5:25} E subito il paralitico si alzò in presenza loro, prese il suo giaciglio e se ne andò a casa sua, glorificando Dio.
{5:26} Tutti furono presi da stupore e glorificavano Dio; e, pieni di spavento, dicevano: «Oggi abbiamo visto cose straordinarie».
{i5:27} Chiamata di Levi = (Mt 9:9-13; Mr 2:13-17)
{5:27} Dopo queste cose, egli uscí e notò un *pubblicano, di nome *Levi, che sedeva al banco delle imposte, e gli disse: «Seguimi».
{5:28} Ed egli, lasciata ogni cosa, si alzò e si mise a seguirlo.
{5:29} Levi gli preparò un grande banchetto in casa sua; e una gran folla di pubblicani e di altre persone erano a tavola con loro.
{5:30} I farisei e i loro scribi mormoravano e dicevano ai discepoli di Gesú: «Perché mangiate e bevete con i pubblicani e i peccatori?»
{5:31} Gesú rispose loro: «Non sono i sani che hanno bisogno del medico, bensí i malati.
{5:32} Io non sono venuto a chiamare dei giusti, ma dei peccatori a ravvedimento».
{i5:33} Del digiuno; parabola della stoffa nuova e degli otri nuovi = (Mt 9:14-17; Mr 2:18-22)
{5:33} Essi gli dissero: «I discepoli di Giovanni digiunano spesso e pregano; cosí pure i discepoli dei farisei; i tuoi invece mangiano e bevono».
{5:34} Gesú disse loro: «Potete far digiunare gli amici dello sposo, mentre lo sposo è con loro?
{5:35} Ma verranno i giorni in cui lo sposo sarà loro tolto: allora, in quei giorni, digiuneranno».
{5:36} Disse loro anche una *parabola: «Nessuno strappa un pezzo da un vestito nuovo per metterlo a un vestito vecchio; altrimenti strappa il nuovo, e il pezzo tolto dal nuovo non si adatta al vecchio.
{5:37} Nessuno mette vino nuovo in otri vecchi; altrimenti il vino nuovo fa scoppiare gli otri, il vino si spande, e gli otri vanno perduti.
{5:38} Ma il vino nuovo va messo in otri nuovi.
{5:39} E nessuno, che abbia bevuto vino vecchio, ne desidera del nuovo, perché dice: “Il vecchio è buono”».
{i6:1} Gesú, Signore del sabato = (Mt 12:1-8; Mr 2:23-28)
{6:1} Avvenne che in un giorno di sabato egli passava per i campi di grano. I suoi discepoli strappavano delle spighe e, sfregandole con le mani, mangiavano il grano.
{6:2} E alcuni *farisei dissero: «Perché fate ciò che non è lecito di sabato?»
{6:3} Gesú rispose loro: «Non avete mai letto ciò che fece *Davide, quand'ebbe fame, egli e coloro che erano con lui?
{6:4} Come entrò nella casa di Dio, e prese i *pani di presentazione, ne mangiò e ne diede anche a quelli che erano con lui, benché non sia lecito mangiarne se non ai soli *sacerdoti?»
{6:5} E diceva loro: «Il *Figlio dell'uomo è signore del sabato».
{i6:6} Gesú guarisce un uomo di sabato = (Mt 12:9-14; Mr 3:1-6) Lu 14:1-6; 13:10-17
{6:6} Un altro sabato egli entrò nella *sinagoga e si mise a insegnare. C'era lí un uomo che aveva la mano destra paralizzata.
{6:7} Gli *scribi e i farisei lo osservavano per vedere se avrebbe fatto una guarigione di sabato, per trovare di che accusarlo.
{6:8} Ma egli conosceva i loro pensieri e disse all'uomo che aveva la mano paralizzata: «Àlzati, e mettiti in mezzo!» Ed egli, alzatosi, stette in piedi.
{6:9} Poi Gesú disse loro: «Io domando a voi: è lecito, di sabato, far del bene o far del male? Salvare una persona o ucciderla?»
{6:10} E, girato lo sguardo intorno su tutti loro, disse a quell'uomo: «Stendi la mano!» Egli lo fece, e la sua mano fu guarita.
{6:11} Ed essi furono pieni di furore e discutevano tra di loro su quello che avrebbero potuto fare a Gesú.
{i6:12} Gesú sceglie i dodici apostoli = Mr 3:13-19 (Mt 10:1-15; At 1:13)
{6:12} In quei giorni egli andò sul monte a pregare, e passò la notte pregando Dio.
{6:13} Quando fu giorno, chiamò a sé i suoi discepoli e ne scelse dodici, ai quali diede anche il nome di *apostoli:
{6:14} *Simone, che chiamò anche *Pietro, e suo fratello *Andrea; *Giacomo e *Giovanni; *Filippo e *Bartolomeo;
{6:15} *Matteo e *Tommaso; *Giacomo, figlio d'Alfeo, e *Simone, chiamato Zelota;
{6:16} *Giuda, figlio di Giacomo, e *Giuda Iscariota, che divenne traditore.
{i6:17} Gesú istruisce i discepoli = Mt 4:23-25
{6:17} Sceso con loro, si fermò in un luogo pianeggiante, dove si trovava una gran folla di suoi discepoli e un gran numero di persone di tutta la *Giudea, di *Gerusalemme e della costa di *Tiro e di *Sidone,
{6:18} i quali erano venuti per udirlo e per essere guariti dalle loro malattie.
{6:19} Quelli che erano tormentati da spiriti immondi erano guariti; e tutta la folla cercava di toccarlo, perché da lui usciva un potere che guariva tutti.
{i6:20} = Mt 5:2-12
{6:20} Egli, alzati gli occhi verso i suoi discepoli, diceva: «Beati voi che siete poveri, perché il regno di Dio è vostro.
{6:21} Beati voi che ora avete fame, perché sarete saziati. Beati voi che ora piangete, perché riderete.
{6:22} Beati voi, quando gli uomini vi odieranno, e quando vi scacceranno da loro, e vi insulteranno e metteranno al bando il vostro nome come malvagio, a motivo del Figlio dell'uomo.
{6:23} Rallegratevi in quel giorno e saltate di gioia, perché, ecco, il vostro premio è grande nei cieli; perché i padri loro facevano lo stesso ai *profeti.
{6:24} Ma guai a voi, ricchi, perché avete già la vostra consolazione.
{6:25} Guai a voi che ora siete sazi, perché avrete fame. Guai a voi che ora ridete, perché sarete afflitti e piangerete.
{6:26} Guai a voi quando tutti gli uomini diranno bene di voi, perché i padri loro facevano lo stesso con i falsi profeti.
{i6:27} = Mt 5:38-48 (Ro 12:17-21)
{6:27} «Ma a voi che ascoltate, io dico: amate i vostri nemici; fate del bene a quelli che vi odiano;
{6:28} benedite quelli che vi maledicono, pregate per quelli che vi oltraggiano.
{6:29} A chi ti percuote su una guancia, porgigli anche l'altra; e a chi ti toglie il mantello non impedire di prenderti anche la tunica.
{6:30} Dà a chiunque ti chiede; e a chi ti toglie il tuo, non glielo ridomandare.
{6:31} E come volete che gli uomini facciano a voi, fate voi pure a loro.
{6:32} Se amate quelli che vi amano, quale grazia ve ne viene? Anche i peccatori amano quelli che li amano.
{6:33} E se fate del bene a quelli che vi fanno del bene, quale grazia ve ne viene? Anche i peccatori fanno lo stesso.
{6:34} E se prestate a quelli dai quali sperate di ricevere, qual grazia ne avete? Anche i peccatori prestano ai peccatori per riceverne altrettanto.
{6:35} Ma amate i vostri nemici, fate del bene, prestate senza sperarne nulla e il vostro premio sarà grande e sarete figli dell'Altissimo; poiché egli è buono verso gli ingrati e i malvagi.
{6:36} Siate misericordiosi come è misericordioso il Padre vostro.
{i6:37} = Mt 7:1-515-20; 12:33-37
{6:37} «Non giudicate, e non sarete giudicati; non condannate, e non sarete condannati; perdonate, e vi sarà perdonato.
{6:38} Date, e vi sarà dato; vi sarà versata in seno buona misura, pigiata, scossa, traboccante; perché con la misura con cui misurate, sarà rimisurato a voi».
{6:39} Poi disse loro anche una *parabola: «Può un cieco guidare un altro cieco? Non cadranno tutti e due in un fosso?
{6:40} Un discepolo non è piú grande del maestro; ma ogni discepolo ben preparato sarà come il suo maestro.
{6:41} Perché guardi la pagliuzza che è nell'occhio di tuo fratello, mentre non scorgi la trave che è nell'occhio tuo?
{6:42} Come puoi dire a tuo fratello: “Fratello, lascia che io tolga la pagliuzza che hai nell'occhio”, mentre tu stesso non vedi la trave che è nell'occhio tuo? Ipocrita, togli prima dall'occhio tuo la trave, e allora ci vedrai bene per togliere la pagliuzza che è nell'occhio di tuo fratello.
{6:43} Non c'è infatti albero buono che faccia frutto cattivo, né vi è albero cattivo che faccia frutto buono;
{6:44} perché ogni albero si riconosce dal proprio frutto; infatti non si colgono fichi dalle spine, né si vendemmia uva dai rovi.
{6:45} L'uomo buono dal buon tesoro del suo cuore tira fuori il bene; e l'uomo malvagio, dal malvagio tesoro tira fuori il male; perché dall'abbondanza del cuore parla la sua bocca.
{i6:46} Parabola delle due case = Mt 7:21-29 (2 P 1:5-10)
{6:46} «Perché mi chiamate: “Signore, Signore!” e non fate quello che dico?
{6:47} Chiunque viene a me e ascolta le mie parole e le mette in pratica, io vi mostrerò a chi assomiglia.
{6:48} Assomiglia a un uomo il quale, costruendo una casa, ha scavato e scavato profondamente, e ha posto il fondamento sulla roccia; e, venuta un'alluvione, la fiumana ha investito quella casa e non ha potuto smuoverla perché era stata costruita bene.
{6:49} Ma chi ha udito e non ha messo in pratica, assomiglia a un uomo che ha costruito una casa sul terreno, senza fondamenta; la fiumana l'ha investita, e subito è crollata; e la rovina di quella casa è stata grande».
{i7:1} Gesú guarisce il servo di un centurione romano = Mt 8:5-13 (Mt 15:21-28)
{7:1} Dopo che egli ebbe terminato tutti questi discorsi davanti al popolo che l'ascoltava, entrò in *Capernaum.
{7:2} Un *centurione aveva un servo, molto stimato, che era infermo e stava per morire;
{7:3} avendo udito parlare di Gesú, gli mandò degli *anziani dei Giudei per pregarlo che venisse a guarire il suo servo.
{7:4} Essi, presentatisi a Gesú, lo pregavano con insistenza, dicendo: «Egli merita che tu gli conceda questo;
{7:5} perché ama la nostra nazione ed è lui che ci ha costruito la *sinagoga».
{7:6} Gesú s'incamminò con loro; ormai non si trovava piú molto lontano dalla casa, quando il centurione mandò degli amici a dirgli: «Signore, non darti quest'incomodo, perché io non son degno che tu entri sotto il mio tetto;
{7:7} perciò non mi sono neppure ritenuto degno di venire da te; ma di' una parola e il mio servo sarà guarito.
{7:8} Perché anch'io sono uomo sottoposto all'autorità altrui, e ho sotto di me dei soldati; e dico a uno: “Vai”, ed egli va; a un altro: “Vieni”, ed egli viene; e al mio servo: “Fa' questo”, ed egli lo fa».
{7:9} Udito questo, Gesú restò meravigliato di lui; e, rivolgendosi alla folla che lo seguiva, disse: «Io vi dico che neppure in *Israele ho trovato una cosí gran fede!»
{7:10} E quando gli inviati furono tornati a casa, trovarono il servo guarito.
{i7:11} Gesú risuscita il figlio della vedova di Nain (Lu 8:49-56; Gv 11) 1 R 17:17-24
{7:11} Poco dopo egli si avviò verso una città chiamata Nain, e i suoi discepoli e una gran folla andavano con lui.
{7:12} Quando fu vicino alla porta della città, ecco che si portava alla sepoltura un morto, figlio unico di sua madre, che era vedova; e molta gente della città era con lei.
{7:13} Il Signore, vedutala, ebbe pietà di lei e le disse: «Non piangere!»
{7:14} E, avvicinatosi, toccò la bara; i portatori si fermarono, ed egli disse: «Ragazzo, dico a te, àlzati!»
{7:15} Il morto si alzò e si mise seduto, e cominciò a parlare. E Gesú lo restituí a sua madre.
{7:16} Tutti furono presi da timore, e glorificavano Dio, dicendo: «Un grande *profeta è sorto tra di noi»; e: «Dio ha visitato il suo popolo».
{7:17} E questo dire intorno a Gesú si divulgò per tutta la *Giudea e per tutto il paese intorno.
{i7:18} L'ambasciata di Giovanni il battista = Mt 11:2-6 (Is 35:4-6; 61:1; Lu 4:16-21)
{7:18} I discepoli di *Giovanni gli riferirono tutte queste cose.
{7:19} Ed egli, chiamati a sé due dei suoi discepoli, li mandò dal Signore a dirgli: «Sei tu colui che deve venire o dobbiamo aspettarne un altro?»
{7:20} Quelli si presentarono a Gesú e gli dissero: «Giovanni il battista ci ha mandati da te a chiederti: “Sei tu colui che deve venire o ne aspetteremo un altro?”»
{7:21} In quella stessa ora, Gesú guarí molti da malattie, da infermità e da spiriti maligni, e a molti ciechi restituí la vista.
{7:22} Poi rispose loro: «Andate a riferire a Giovanni quello che avete visto e udito: i ciechi ricuperano la vista, gli zoppi camminano, i *lebbrosi sono purificati, i sordi odono, i morti risuscitano, il vangelo è annunziato ai poveri.
{7:23} Beato colui che non si sarà scandalizzato di me!»
{i7:24} Gesú elogia Giovanni il battista = Mt 11:7-19
{7:24} Quando gli inviati di Giovanni se ne furono andati, Gesú cominciò a parlare di Giovanni alla folla: «Che cosa andaste a vedere nel deserto? Una canna agitata dal vento?
{7:25} Ma che cosa andaste a vedere? Un uomo avvolto in morbide vesti? Ecco, quelli che portano degli abiti sontuosi e vivono in delizie stanno nei palazzi dei re.
{7:26} Ma che andaste a vedere? Un profeta? Sí, vi dico, e uno piú di un profeta.
{7:27} Egli è colui del quale è scritto: “Ecco, io mando davanti a te il mio messaggero, che preparerà la tua via davanti a te”.
{7:28} Io vi dico: fra i nati di donna nessuno è piú grande di Giovanni; però, il piú piccolo nel regno di Dio è piú grande di lui.
{7:29} Tutto il popolo che lo ha udito, anche i *pubblicani, hanno riconosciuto la giustizia di Dio, facendosi battezzare del battesimo di Giovanni;
{7:30} ma i *farisei e i *dottori della legge, non facendosi battezzare da lui, hanno respinto la volontà di Dio per loro.
{7:31} A chi dunque paragonerò gli uomini di questa generazione? A chi sono simili?
{7:32} Sono simili a bambini seduti in piazza, che gridano gli uni agli altri: “Vi abbiamo sonato il flauto e non avete ballato; abbiamo cantato dei lamenti e non avete pianto”.
{7:33} Difatti è venuto Giovanni il battista che non mangia pane e non beve vino, e voi dite: “Ha un demonio”.
{7:34} È venuto il *Figlio dell'uomo che mangia e beve, e voi dite: “Ecco un mangione e un beone, amico dei pubblicani e dei peccatori!
{7:35} Ma alla sapienza è stata resa giustizia da tutti i suoi figli”».
{i7:36} Gesú in casa di Simone, il fariseo (Mt 26:1-13; Gv 12:1-8) (Mt 11:28; Gv 6:37)
{7:36} Uno dei farisei lo invitò a pranzo; ed egli, entrato in casa del fariseo, si mise a tavola.
{7:37} Ed ecco, una donna che era in quella città, una peccatrice, saputo che egli era a tavola in casa del fariseo, portò un vaso di alabastro pieno di olio profumato;
{7:38} e, stando ai piedi di lui, di dietro, piangendo, cominciò a rigargli di lacrime i piedi; e li asciugava con i suoi capelli; e gli baciava e ribaciava i piedi e li ungeva con l'olio.
{7:39} Il fariseo che lo aveva invitato, veduto ciò, disse fra sé: «Costui, se fosse profeta, saprebbe che donna è questa che lo tocca; perché è una peccatrice».
{7:40} E Gesú, rispondendo gli disse: «Simone, ho qualcosa da dirti». Ed egli: «Maestro, di' pure».
{7:41} «Un creditore aveva due debitori; l'uno gli doveva cinquecento *denari e l'altro cinquanta.
{7:42} E poiché non avevano di che pagare condonò il debito a tutti e due. Chi di loro dunque lo amerà di piú?»
{7:43} Simone rispose: «Ritengo sia colui al quale ha condonato di piú». Gesú gli disse: «Hai giudicato rettamente».
{7:44} E, voltatosi verso la donna, disse a Simone: «Vedi questa donna? Io sono entrato in casa tua, e tu non mi hai dato dell'acqua per i piedi; ma lei mi ha rigato i piedi di lacrime e li ha asciugati con i suoi capelli.
{7:45} Tu non mi hai dato un bacio; ma lei, da quando sono entrato, non ha smesso di baciarmi i piedi.
{7:46} Tu non mi hai versato l'olio sul capo; ma lei mi ha cosparso di profumo i piedi.
{7:47} Perciò, io ti dico: i suoi molti peccati le sono perdonati, perché ha molto amato; ma colui a cui poco è perdonato, poco ama».
{7:48} Poi disse alla donna: «I tuoi peccati sono perdonati».
{7:49} Quelli che erano a tavola con lui, cominciarono a dire in loro stessi: «Chi è costui che perdona anche i peccati?»
{7:50} Ma egli disse alla donna: «La tua fede ti ha salvata; va' in pace».
{i8:1} Le donne che accompagnavano Gesú Mr 15:40-41
{8:1} In seguito egli se ne andava per città e villaggi, predicando e annunziando la buona notizia del regno di Dio.
{8:2} Con lui vi erano i dodici e alcune donne che erano state guarite da spiriti maligni e da malattie: *Maria, detta Maddalena, dalla quale erano usciti sette demòni;
{8:3} Giovanna, moglie di Cuza, l'amministratore di *Erode; Susanna e molte altre che assistevano Gesú e i dodici con i loro beni.
{i8:4} Il seminatore e i diversi terreni = (Mt 13:1-23; Mr 4:1-25)
{8:4} Or come si riuniva una gran folla e la gente di ogni città accorreva a lui, egli disse in *parabola:
{8:5} «Il seminatore uscí a seminare la sua semenza; e, mentre seminava, una parte del seme cadde lungo la strada: fu calpestato e gli uccelli del cielo lo mangiarono.
{8:6} Un'altra cadde sulla roccia: appena fu germogliato seccò, perché non aveva umidità.
{8:7} Un'altra cadde in mezzo alle spine: le spine, crescendo insieme con esso, lo soffocarono.
{8:8} Un'altra parte cadde in un buon terreno: quando fu germogliato, produsse il cento per uno». Dicendo queste cose, esclamava: «Chi ha orecchi per udire oda!»
{8:9} I suoi discepoli gli domandarono che cosa volesse dire questa parabola.
{8:10} Ed egli disse: «A voi è dato di conoscere i misteri del regno di Dio; ma agli altri se ne parla in parabole, affinché vedendo non vedano, e udendo non comprendano.
{8:11} Or questo è il significato della parabola: il seme è la parola di Dio.
{8:12} Quelli lungo la strada sono coloro che ascoltano, ma poi viene il *diavolo e porta via la parola dal loro cuore, affinché non credano e non siano salvati.
{8:13} Quelli sulla roccia sono coloro i quali, quando ascoltano la parola, la ricevono con gioia; ma costoro non hanno radice, credono per un certo tempo ma, quando viene la prova, si tirano indietro.
{8:14} Quello che è caduto tra le spine sono coloro che ascoltano, ma se ne vanno e restano soffocati dalle preoccupazioni, dalle ricchezze e dai piaceri della vita, e non arrivano a maturità.
{8:15} E quello che è caduto in un buon terreno sono coloro i quali, dopo aver udito la parola, la ritengono in un cuore onesto e buono, e portano frutto con perseveranza.
{i8:16} La lampada sul candeliere Mt 5:15-16; Lu 11:33-36
{8:16} «Nessuno accende una lampada e poi la copre con un vaso, o la mette sotto il letto; anzi la mette sul *candeliere, perché chi entra veda la luce.
{8:17} Poiché non c'è nulla di nascosto che non debba manifestarsi, né di segreto che non debba essere conosciuto e venire alla luce.
{8:18} Attenti dunque a come ascoltate: perché a chi ha, sarà dato; ma a chi non ha, anche quello che pensa di avere gli sarà tolto».
{i8:19} La madre e i fratelli di Gesú = (Mt 12:46-50; Mr 3:31-35)
{8:19} Sua madre e i suoi fratelli vennero a trovarlo; ma non potevano avvicinarlo a motivo della folla.
{8:20} Gli fu riferito: «Tua madre e i tuoi fratelli sono là fuori, e vogliono vederti».
{8:21} Ma egli rispose loro: «Mia madre e i miei fratelli sono quelli che ascoltano la parola di Dio e la mettono in pratica».
{i8:22} Gesú calma la tempesta = (Mt 8:23-27; Mr 4:35-41) Sl 107:23-31
{8:22} Un giorno egli salí su una barca con i suoi discepoli, e disse loro: «Passiamo all'altra riva del lago». E presero il largo.
{8:23} Mentre navigavano, egli si addormentò; e si abbatté sul lago un turbine di vento, tanto che la barca si riempiva d'acqua, ed essi erano in pericolo.
{8:24} I discepoli, avvicinatisi, lo svegliarono, dicendo: «Maestro, Maestro, noi periamo!» Ma egli, destatosi, sgridò il vento e i flutti, che si calmarono, e si fece bonaccia.
{8:25} Poi disse loro: «Dov'è la vostra fede?» Ma essi, impauriti e meravigliati, dicevano l'uno all'altro: «Chi è mai costui che comanda anche ai venti e all'acqua, e gli ubbidiscono?»
{i8:26} Gesú guarisce l'indemoniato di Gerasa = (Mt 8:28-34; Mr 5:1-20)
{8:26} Approdarono nel paese dei *Gerasèni, che sta di fronte alla *Galilea.
{8:27} Quando egli fu sceso a terra, gli venne incontro un uomo della città: era posseduto da demòni e da molto tempo non indossava vestiti, non abitava in una casa, ma stava fra le tombe.
{8:28} Appena vide Gesú, lanciò un grido, si inginocchiò davanti a lui e disse a gran voce: «Che c'è fra me e te, Gesú, *Figlio del Dio Altissimo? Ti prego, non tormentarmi».
{8:29} Gesú, infatti, aveva comandato allo spirito immondo di uscire da quell'uomo, di cui si era impadronito da molto tempo; e, anche quando lo legavano con catene e lo custodivano in ceppi, spezzava i legami, e veniva trascinato via dal demonio nei deserti.
{8:30} Gesú gli domandò: «Qual è il tuo nome?» Ed egli rispose: «Legione»; perché molti demòni erano entrati in lui.
{8:31} Ed essi lo pregavano che non comandasse loro di andare nell'abisso.
{8:32} C'era là un branco numeroso di porci che pascolava sul monte; e i demòni lo pregarono di permetter loro di entrare in quelli. Ed egli lo permise.
{8:33} I demòni, usciti da quell'uomo, entrarono nei porci; e quel branco si gettò a precipizio giú nel lago e affogò.
{8:34} Coloro che li custodivano videro ciò che era avvenuto, se ne fuggirono e portarono la notizia in città e per la campagna.
{8:35} La gente uscí a vedere l'accaduto; e, venuta da Gesú, trovò l'uomo, dal quale erano usciti i demòni, che sedeva ai piedi di Gesú, vestito e sano di mente; e si impaurirono.
{8:36} Quelli che avevano visto, raccontarono loro come l'indemoniato era stato liberato.
{8:37} L'intera popolazione della regione dei Gerasèni pregò Gesú che se ne andasse via da loro; perché erano presi da grande spavento. Egli, salito sulla barca, se ne tornò indietro.
{8:38} L'uomo dal quale erano usciti i demòni, lo pregava di poter restare con lui, ma Gesú lo rimandò, dicendo:
{8:39} «Torna a casa tua, e racconta le grandi cose che Dio ha fatte per te». Ed egli se ne andò per tutta la città, proclamando tutto quello che Gesú aveva fatto per lui.
{i8:40} Gesú guarisce una donna e risuscita la figlia di Iairo = (Mt 9:118-26; Mr 5:21-43) Lu 7:11-17
{8:40} Al suo ritorno, Gesú fu accolto dalla folla, perché tutti lo stavano aspettando.
{8:41} Ecco venire un uomo, di nome Iairo, che era capo della *sinagoga; e, gettatosi ai piedi di Gesú, lo pregava di entrare in casa sua,
{8:42} perché aveva una figlia unica di circa dodici anni, che stava per morire. Or mentre Gesú vi andava, la folla faceva ressa intorno a lui.
{8:43} Una donna, che aveva perdite di sangue da dodici anni [e aveva speso tutti i suoi beni con i medici] senza poter essere guarita da nessuno,
{8:44} si avvicinò di dietro e gli toccò il lembo della veste; e in quell'istante il suo flusso ristagnò.
{8:45} E Gesú domandò: «Chi mi ha toccato?» E siccome tutti negavano, *Pietro e quelli che erano con lui risposero: «Maestro, la folla ti stringe e ti preme».
{8:46} Ma Gesú replicò: «Qualcuno mi ha toccato, perché ho sentito che una potenza è uscita da me».
{8:47} La donna, vedendo che non era rimasta inosservata, venne tutta tremante e, gettatasi ai suoi piedi, dichiarò, in presenza di tutto il popolo, per quale motivo lo aveva toccato e come era stata guarita in un istante.
{8:48} Ma egli le disse: «Figliola, la tua fede ti ha salvata; va' in pace».
{8:49} Mentr'egli parlava ancora, venne uno dalla casa del capo della sinagoga, a dirgli: «Tua figlia è morta; non disturbare piú il Maestro».
{8:50} Ma Gesú, udito ciò, rispose a Iairo: «Non temere; solo abbi fede, e sarà salva».
{8:51} Arrivato alla casa, non permise a nessuno di entrare con lui all'infuori di Pietro, *Giovanni, *Giacomo, il padre e la madre della bambina.
{8:52} Or tutti piangevano e facevano cordoglio per lei. Ma egli disse: «Non piangete, perché non è morta, ma dorme».
{8:53} E ridevano di lui, sapendo che era morta.
{8:54} Ma egli, prendendole la mano, disse ad alta voce: «Bambina, àlzati».
{8:55} Lo spirito di lei ritornò ed ella si alzò subito; Gesú comandò che le dessero da mangiare.
{8:56} E i genitori di lei rimasero sbalorditi; ma egli ordinò loro di non dire a nessuno quello che era avvenuto.
{i9:1} La missione dei dodici apostoli = (Mt 10; Mr 6:7-13) Lu 6:12-16; 10:1-16
{9:1} Gesú, convocati i dodici, diede loro l'autorità su tutti i demòni e il potere di guarire le malattie.
{9:2} Li mandò ad annunziare il regno di Dio e a guarire i malati.
{9:3} E disse loro: «Non prendete nulla per il viaggio: né bastone, né sacca, né pane, né denaro, e non abbiate tunica di ricambio.
{9:4} In qualunque casa entrerete, in quella rimanete e da quella ripartite.
{9:5} Quanto a quelli che non vi riceveranno, uscendo dalla loro città, scotete la polvere dai vostri piedi, in testimonianza contro di loro».
{9:6} Ed essi, partiti, andavano di villaggio in villaggio, evangelizzando e operando guarigioni dappertutto.
{i9:7} Perplessità di Erode = (Mt 14:12; Mr 6:14-16)
{9:7} *Erode, il *tetrarca, udí parlare di tutti quei fatti; ne era perplesso, perché alcuni dicevano: «*Giovanni è risuscitato dai morti»;
{9:8} altri dicevano: «È apparso *Elia»; e altri: «È risuscitato uno degli antichi *profeti».
{9:9} Ma Erode disse: «Giovanni l'ho fatto decapitare; chi è dunque costui del quale sento dire queste cose?» E cercava di vederlo.
{i9:10} Moltiplicazione dei pani per cinquemila uomini = (Mt 14:13-21; Mr 6:30-44; Gv 6:1-14) Mt 15:32-38
{9:10} Gli *apostoli ritornarono e raccontarono a Gesú tutte le cose che avevano fatte; ed egli li prese con sé e si ritirò in disparte verso una città chiamata Betsàida.
{9:11} Ma le folle, avendolo saputo, lo seguirono; ed egli li accolse e parlava loro del regno di Dio, e guariva quelli che avevano bisogno di guarigione.
{9:12} Or il giorno cominciava a declinare; e i dodici, avvicinatisi, gli dissero: «Lascia andare la folla, perché se ne vada per i villaggi e per le campagne vicine per trovarvi cena e alloggio, perché qui siamo in un luogo deserto».
{9:13} Ma egli rispose: «Date loro voi da mangiare». Ed essi obiettarono: «Noi non abbiamo altro che cinque pani e due pesci; a meno che non andiamo noi a comprar dei viveri per tutta questa gente».
{9:14} Perché c'erano cinquemila uomini. Ed egli disse ai suoi discepoli: «Fateli sedere a gruppi di una cinquantina».
{9:15} E cosí li fecero accomodare tutti.
{9:16} Poi Gesú prese i cinque pani e i due pesci, alzò lo sguardo al cielo e li benedisse, li spezzò e li diede ai suoi discepoli perché li distribuissero alla gente.
{9:17} Tutti mangiarono a sazietà e dei pezzi avanzati si portarono via dodici ceste.
{i9:18} Pietro riconosce in Gesú il Cristo = (Mt 16:13-21; Mr 8:27-31) Gv 6:67-71
{9:18} Mentre egli stava pregando in disparte, i discepoli erano con lui; ed egli domandò loro: «Chi dice la gente che io sia?»
{9:19} E quelli risposero: «Alcuni dicono Giovanni il battista; altri, Elia, e altri, uno dei profeti antichi che è risuscitato».
{9:20} Ed egli disse loro: «E voi, chi dite che io sia?» *Pietro rispose: «Il Cristo di Dio».
{9:21} Ed egli ordinò loro di non dirlo a nessuno, e aggiunse:
{9:22} «Bisogna che il *Figlio dell'uomo soffra molte cose e sia respinto dagli *anziani, dai capi dei *sacerdoti, dagli *scribi, sia ucciso, e risusciti il terzo giorno».
{i9:23} Il prezzo del discepolato = (Mt 16:24-28; Mr 8:34-9:1)
{9:23} Diceva poi a tutti: «Se uno vuol venire dietro a me, rinunzi a sé stesso, prenda ogni giorno la sua croce e mi segua.
{9:24} Perché chi vorrà salvare la sua vita, la perderà; ma chi avrà perduto la propria vita per amor mio, la salverà.
{9:25} Infatti, che serve all'uomo guadagnare tutto il mondo, se poi perde o rovina se stesso?
{9:26} Perché se uno ha vergogna di me e delle mie parole, il Figlio dell'uomo avrà vergogna di lui, quando verrà nella gloria sua e del Padre e dei santi angeli.
{9:27} Ora io vi dico in verità che alcuni di quelli che sono qui presenti non gusteranno la morte, finché non abbiano visto il regno di Dio».
{i9:28} La trasfigurazione = (Mt 17:1-9; Mr 9:2-10; 2 P 1:16-18) Ap 1:13-18
{9:28} Circa otto giorni dopo questi discorsi, Gesú prese con sé Pietro, *Giovanni e *Giacomo, e salí sul monte a pregare.
{9:29} Mentre pregava, l'aspetto del suo volto fu mutato e la sua veste divenne di un candore sfolgorante.
{9:30} Ed ecco, due uomini conversavano con lui: erano *Mosè ed Elia,
{9:31} i quali, apparsi in gloria, parlavano della sua dipartita che stava per compiersi in *Gerusalemme.
{9:32} Pietro e quelli che erano con lui erano oppressi dal sonno; e, quando si furono svegliati, videro la sua gloria e i due uomini che erano con lui.
{9:33} Come questi si separavano da lui, Pietro disse a Gesú: «Maestro, è bene che stiamo qui; facciamo tre tende: una per te, una per Mosè e una per Elia». Egli non sapeva quello che diceva.
{9:34} Mentre parlava cosí, venne una nuvola che li avvolse; e i discepoli temettero quando quelli entrarono nella nuvola.
{9:35} E una voce venne dalla nuvola, dicendo: «Questi è mio Figlio, colui che io ho scelto: ascoltatelo».
{9:36} Mentre la voce parlava, Gesú si trovò solo. Ed essi tacquero e in quei giorni non riferirono nulla a nessuno di quello che avevano visto.
{i9:37} Guarigione di un indemoniato = (Mt 17:14-21; Mr 9:14-29) Mr 1:23-27
{9:37} Il giorno seguente, quando essi scesero dal monte, una gran folla andò incontro a Gesú.
{9:38} Un uomo dalla folla gridò: «Maestro, ti prego, volgi lo sguardo a mio figlio: è l'unico che io abbia.
{9:39} Ecco, uno spirito si impadronisce di lui, e subito egli grida; e lo spirito lo contorce, facendolo schiumare, e a fatica si allontana da lui, dopo averlo straziato.
{9:40} Ho pregato i tuoi discepoli di scacciarlo, ma non hanno potuto».
{9:41} Gesú rispose: «O generazione incredula e perversa, fino a quando sarò con voi e vi sopporterò? Porta qui tuo figlio».
{9:42} Mentre il ragazzo si avvicinava, il demonio lo gettò per terra e cominciò a contorcerlo con le convulsioni; ma Gesú sgridò lo spirito immondo, guarí il ragazzo e lo rese a suo padre.
{9:43} E tutti rimasero sbalorditi della grandezza di Dio. Mentre tutti si meravigliavano di tutte le cose che Gesú faceva, egli disse ai suoi discepoli:
{i9:44} = (Mt 17:2223; Mr 9:30-32)
{9:44} «Voi, tenete bene in mente queste parole: il Figlio dell'uomo sta per essere consegnato nelle mani degli uomini».
{9:45} Ma essi non capivano queste parole che erano per loro velate, cosí da risultare incomprensibili, e temevano di interrogarlo su quanto aveva detto.
{i9:46} L'umiltà, segreto della vera grandezza; condanna dello spirito settario = (Mt 18:1-7; Mr 9:33-42)
{9:46} Poi cominciarono a discutere su chi di loro fosse il piú grande.
{9:47} Ma Gesú, conosciuto il pensiero del loro cuore, prese un bambino, se lo pose accanto e disse loro:
{9:48} «Chi riceve questo bambino nel nome mio, riceve me; e chi riceve me, riceve Colui che mi ha mandato. Perché chi è il piú piccolo tra di voi, quello è grande».
{9:49} Allora Giovanni disse: «Maestro, noi abbiamo visto un tale che scacciava i demòni nel tuo nome, e glielo abbiamo vietato perché non ti segue con noi».
{9:50} Ma Gesú gli disse: «Non glielo vietate, perché chi non è contro di voi è per voi».
{i9:51} Gesú in Samaria 2 R 1:2-15; Nu 20:14-21; Gm 3:13-18
{9:51} Poi, mentre si avvicinava il tempo in cui sarebbe stato tolto dal mondo, Gesú si mise risolutamente in cammino per andare a Gerusalemme.
{9:52} Mandò davanti a sé dei messaggeri, i quali, partiti, entrarono in un villaggio dei *Samaritani per preparargli un alloggio.
{9:53} Ma quelli non lo ricevettero perché era diretto verso Gerusalemme.
{9:54} Veduto ciò, i suoi discepoli Giacomo e Giovanni dissero: «Signore, vuoi che diciamo che un fuoco scenda dal cielo e li consumi?»
{9:55} Ma egli si voltò verso di loro e li sgridò. [E disse: «Voi non sapete di quale spirito siete animati.
{9:56} Poiché il Figlio dell'uomo è venuto, non per perdere le anime degli uomini, ma per salvarle».] E se ne andarono in un altro villaggio.
{i9:57} Come seguire Gesú = Mt 8:19-22
{9:57} Mentre camminavano per la via, qualcuno gli disse: «Io ti seguirò dovunque andrai».
{9:58} E Gesú gli rispose: «Le volpi hanno delle tane e gli uccelli del cielo dei nidi, ma il Figlio dell'uomo non ha dove posare il capo».
{9:59} A un altro disse: «Seguimi». Ed egli rispose: «Permettimi di andare prima a seppellire mio padre».
{9:60} Ma Gesú gli disse: «Lascia che i morti seppelliscano i loro morti; ma tu va' ad annunziare il regno di Dio».
{9:61} Un altro ancora gli disse: «Ti seguirò, Signore, ma lasciami prima salutare quelli di casa mia».
{9:62} Ma Gesú gli disse: «Nessuno che abbia messo la mano all'aratro e poi volga lo sguardo indietro, è adatto per il regno di Dio».
{i10:1} La missione dei settanta discepoli Mt 10; 28:18-20; Mr 16:1516
{10:1} Dopo queste cose, il Signore designò altri settanta discepoli e li mandò a due a due davanti a sé in ogni città e luogo dov'egli stesso stava per andare.
{10:2} E diceva loro: «La mèsse è grande, ma gli operai sono pochi; pregate dunque il Signore della mèsse perché spinga degli operai nella sua mèsse.
{10:3} Andate; ecco, io vi mando come agnelli in mezzo ai lupi.
{10:4} Non portate né borsa, né sacca, né calzari, e non salutate nessuno per via.
{10:5} In qualunque casa entriate, dite prima: “Pace a questa casa!”
{10:6} Se vi è lí un figlio di pace, la vostra pace riposerà su di lui; se no, ritornerà a voi.
{10:7} Rimanete in quella stessa casa, mangiando e bevendo di quello che hanno, perché l'operaio è degno del suo salario. Non passate di casa in casa.
{10:8} In qualunque città entriate, se vi ricevono, mangiate ciò che vi sarà messo davanti,
{10:9} guarite i malati che ci saranno e dite loro: “Il regno di Dio si è avvicinato a voi”.
{10:10} Ma in qualunque città entriate, se non vi ricevono, uscite sulle piazze e dite:
{10:11} “Perfino la polvere della vostra città che si è attaccata ai nostri piedi, noi la scotiamo contro di voi; sappiate tuttavia questo, che il regno di Dio si è avvicinato a voi”.
{10:12} Io vi dico che in quel giorno la sorte di *Sodoma sarà piú tollerabile della sorte di quella città.
{i10:13} Gesú rimprovera le città impenitenti Mt 11:20-24; Eb 2:1-4
{10:13} «Guai a te, Corazin! Guai a te, Betsàida; perché se in *Tiro e in *Sidone fossero state fatte le opere potenti compiute tra di voi, già da tempo si sarebbero ravvedute, prendendo il cilicio e sedendo nella cenere.
{10:14} Perciò, nel giorno del giudizio, la sorte di Tiro e di Sidone sarà piú tollerabile della vostra.
{10:15} E tu, *Capernaum, sarai forse innalzata fino al cielo? No, tu scenderai fino all'Ades.
{10:16} Chi ascolta voi ascolta me; chi respinge voi respinge me, e chi rifiuta me rifiuta Colui che mi ha mandato».
{i10:17} (Mr 6:121330; 16:17-20) = Mt 11:25-27
{10:17} Or i settanta tornarono pieni di gioia, dicendo: «Signore, anche i demòni ci sono sottoposti nel tuo nome».
{10:18} Ed egli disse loro: «Io vedevo Satana cadere dal cielo come folgore.
{10:19} Ecco, io vi ho dato il potere di camminare sopra serpenti e scorpioni e su tutta la potenza del nemico; nulla potrà farvi del male.
{10:20} Tuttavia, non vi rallegrate perché gli spiriti vi sono sottoposti, ma rallegratevi perché i vostri nomi sono scritti nei cieli».
{10:21} In quella stessa ora, Gesú, mosso dallo Spirito Santo, esultò e disse: «Io ti rendo lode, o Padre, Signore del cielo e della terra, perché hai nascosto queste cose ai sapienti e agli intelligenti, e le hai rivelate ai piccoli! Sí, Padre, perché cosí ti è piaciuto!
{10:22} Ogni cosa mi è stata data in mano dal Padre mio; e nessuno sa chi è il Figlio, se non il Padre; né chi è il Padre, se non il Figlio e colui al quale il Figlio voglia rivelarlo».
{10:23} E, rivolgendosi ai discepoli, disse loro privatamente: «Beati gli occhi che vedono quello che voi vedete!
{10:24} Perché vi dico che molti *profeti e re hanno desiderato vedere quello che voi vedete, e non l'hanno visto; e udire quello che voi udite, e non l'hanno udito».
{i10:25} Il buon Samaritano Mt 22:34-40; 7:12; Ro 13:8-10
{10:25} Ed ecco, un *dottore della legge si alzò per metterlo alla prova, e gli disse: «Maestro, che devo fare per ereditar la vita eterna?»
{10:26} Gesú gli disse: «Nella legge che cosa sta scritto? Come leggi?»
{10:27} Egli rispose: « Ama il Signore Dio tuo con tutto il tuo cuore, con tutta l'anima tua, con tutta la forza tua, con tutta la mente tua, e il tuo prossimo come te stesso ».
{10:28} Gesú gli disse: «Hai risposto esattamente; fa' questo, e vivrai».
{10:29} Ma egli, volendo giustificarsi, disse a Gesú: «E chi è il mio prossimo?»
{10:30} Gesú rispose: «Un uomo scendeva da *Gerusalemme a *Gerico, e s'imbatté nei briganti che lo spogliarono, lo ferirono e poi se ne andarono, lasciandolo mezzo morto.
{10:31} Per caso un *sacerdote scendeva per quella stessa strada; e lo vide, ma passò oltre dal lato opposto.
{10:32} Cosí pure un *Levita, giunto in quel luogo, lo vide, ma passò oltre dal lato opposto.
{10:33} Ma un *samaritano che era in viaggio, passandogli accanto, lo vide e ne ebbe pietà;
{10:34} avvicinatosi, fasciò le sue piaghe, versandovi sopra olio e vino; poi lo mise sulla propria cavalcatura, lo condusse a una locanda e si prese cura di lui.
{10:35} Il giorno dopo, presi due *denari, li diede all'oste e gli disse: “Prenditi cura di lui; e tutto ciò che spenderai di piú, te lo rimborserò al mio ritorno”.
{10:36} Quale di questi tre ti pare essere stato il prossimo di colui che s'imbatté nei ladroni?»
{10:37} Quegli rispose: «Colui che gli usò misericordia». Gesú gli disse: «Va', e fa' anche tu la stessa cosa».
{i10:38} Marta e Maria (Gv 11:1-5; 12:1-7) Mt 6:33; Gr 15:16
{10:38} Mentre erano in cammino, Gesú entrò in un villaggio; e una donna, di nome *Marta, lo ricevette in casa sua.
{10:39} Marta aveva una sorella chiamata *Maria, la quale, sedutasi ai piedi di Gesú, ascoltava la sua parola.
{10:40} Ma Marta, tutta presa dalle faccende domestiche, venne e disse: «Signore, non ti importa che mia sorella mi abbia lasciata sola a servire? Dille dunque che mi aiuti».
{10:41} Ma il Signore le rispose: «Marta, Marta, tu ti affanni e sei agitata per molte cose, ma una cosa sola è necessaria.
{10:42} Maria ha scelto la parte buona che non le sarà tolta».
{i11:1} Istruzioni di Gesú sulla preghiera = Mt 6:9-13
{11:1} Gesú era stato in disparte a pregare; quando ebbe finito, uno dei suoi discepoli gli disse: «Signore, insegnaci a pregare come anche *Giovanni ha insegnato ai suoi discepoli».
{11:2} Egli disse loro: «Quando pregate, dite: “Padre, sia santificato il tuo nome; venga il tuo regno;
{11:3} dacci ogni giorno il nostro pane quotidiano;
{11:4} e perdonaci i nostri peccati, perché anche noi perdoniamo a ogni nostro debitore; e non ci esporre alla tentazione”».
{i11:5} = Mt 7:7-11 (Lu 18:1-8; Mt 15:22-28) (Gm 1:5-7; 1 Gv 5:1415)
{11:5} Poi disse loro: «Se uno di voi ha un amico e va da lui a mezzanotte e gli dice: “Amico, prestami tre pani,
{11:6} perché un amico mi è arrivato in casa da un viaggio e non ho nulla da mettergli davanti”;
{11:7} e se quello dal di dentro gli risponde: “Non darmi fastidio; la porta è già chiusa, e i miei bambini sono con me a letto, io non posso alzarmi per darteli”,
{11:8} io vi dico che se anche non si alzasse a darglieli perché gli è amico, tuttavia, per la sua importunità, si alzerà e gli darà tutti i pani che gli occorrono.
{11:9} Io altresí vi dico: Chiedete con perseveranza, e vi sarà dato; cercate senza stancarvi, e troverete; bussate ripetutamente, e vi sarà aperto.
{11:10} Perché chiunque chiede riceve, chi cerca trova, e sarà aperto a chi bussa.
{11:11} E chi è quel padre fra di voi che, se il figlio gli chiede un pane, gli dia una pietra? O se gli chiede un pesce, gli dia invece un serpente?
{11:12} Oppure se gli chiede un uovo, gli dia uno scorpione?
{11:13} Se voi, dunque, che siete malvagi, sapete dare buoni doni ai vostri figli, quanto piú il Padre celeste donerà lo Spirito Santo a coloro che glielo chiedono!»
{i11:14} Guarigione di un indemoniato = (Mt 12:22-37; Mr 3:22-30) Mt 9:32-34
{11:14} Gesú stava scacciando un demonio che era muto; e, quando il demonio fu uscito, il muto parlò e la folla si stupí.
{11:15} Ma alcuni di loro dissero: «È per l'aiuto di *Belzebú, principe dei demòni, che egli scaccia i demòni».
{11:16} Altri, per metterlo alla prova, gli chiedevano un segno dal cielo.
{11:17} Ma egli, conoscendo i loro pensieri, disse loro: «Ogni regno diviso contro sé stesso va in rovina, e casa crolla su casa.
{11:18} Se dunque anche Satana è diviso contro sé stesso, come potrà reggere il suo regno? Poiché voi dite che è per l'aiuto di Belzebú che io scaccio i demòni.
{11:19} E se io scaccio i demòni con l'aiuto di Belzebú, con l'aiuto di chi li scacciano i vostri figli? Perciò, essi stessi saranno i vostri giudici.
{11:20} Ma se è con il dito di Dio che io scaccio i demòni, allora il regno di Dio è giunto fino a voi.
{11:21} Quando l'uomo forte, ben armato, guarda l'ingresso della sua casa, ciò che egli possiede è al sicuro;
{11:22} ma quando uno piú forte di lui sopraggiunge e lo vince, gli toglie tutta l'armatura nella quale confidava e ne divide il bottino.
{11:23} Chi non è con me, è contro di me; e chi non raccoglie con me, disperde.
{i11:24} Il ritorno dello spirito immondo = Mt 12:43-45
{11:24} «Quando lo spirito immondo esce da un uomo, si aggira per luoghi aridi, cercando riposo; e, non trovandone, dice: “Ritornerò nella mia casa, dalla quale sono uscito”;
{11:25} e, quando ci arriva, la trova spazzata e adorna.
{11:26} Allora va e prende con sé altri sette spiriti peggiori di lui, ed entrano ad abitarla; e l'ultima condizione di quell'uomo diventa peggiore della prima».
{i11:27} Lu 8:21; Gm 1:25; Ap 22:14
{11:27} Mentr'egli diceva queste cose, dalla folla una donna alzò la voce e gli disse: «Beato il grembo che ti portò e le mammelle che tu poppasti!» Ma egli disse:
{11:28} «Beati piuttosto quelli che ascoltano la parola di Dio e la mettono in pratica!»
{i11:29} Il segno del profeta Giona = Mt 12:38-42; 16:1-4
{11:29} Mentre la gente si affollava intorno a lui, egli cominciò a dire: «Questa generazione è una generazione malvagia; chiede un segno ma nessun segno le sarà dato, tranne il segno di *Giona.
{11:30} Infatti come Giona fu un segno per i *Niniviti, cosí anche il *Figlio dell'uomo lo sarà per questa generazione.
{11:31} Nel giorno del giudizio la regina del mezzogiorno si alzerà con gli uomini di questa generazione e li condannerà; perché ella venne dagli estremi confini della terra per udire la sapienza di *Salomone; ed ecco qui c'è piú di Salomone.
{11:32} Nel giorno del giudizio i Niniviti si alzeranno con questa generazione e la condanneranno; perché essi si ravvidero alla predicazione di Giona; ed ecco qui c'è piú di Giona.
{i11:33} Parabola della lampada e dell'occhio = Mt 5:15; 6:2223 (Mr 4:21-23; cfr. Lu 8:16-18)
{11:33} «Nessuno, quando ha acceso una lampada, la mette in un luogo nascosto o sotto un vaso; anzi la mette sul *candeliere, perché coloro che entrano vedano la luce.
{11:34} La lampada del tuo corpo è l'occhio; se l'occhio tuo è limpido, anche tutto il tuo corpo è illuminato; ma se è malvagio, anche il tuo corpo è nelle tenebre.
{11:35} Sta quindi attento che la luce che è in te non sia tenebre.
{11:36} Se dunque tutto il tuo corpo è illuminato, senza avere alcuna parte tenebrosa, sarà tutto illuminato come quando la lampada t'illumina con il suo splendore».
{i11:37} Gesú condanna i farisei Mr 7:1-16; Mt 23:1-36
{11:37} Mentr'egli parlava, un *fariseo lo invitò a pranzo da lui. Egli entrò e si mise a tavola.
{11:38} Il fariseo, veduto questo, si meravigliò che non si fosse lavato prima del pranzo.
{11:39} Il Signore gli disse: «Voi farisei pulite l'esterno della coppa e del piatto, ma il vostro interno è pieno di rapina e di malvagità.
{11:40} Stolti, Colui che ha fatto l'esterno, non ha fatto anche l'interno?
{11:41} Date piuttosto in elemosina quello che è dentro il piatto; e ogni cosa sarà pura per voi.
{11:42} Ma guai a voi, farisei, perché pagate la decima della menta, della ruta e di ogni erba, e trascurate la giustizia e l'amor di Dio! Queste sono le cose che bisognava fare, senza tralasciare le altre.
{11:43} Guai a voi, farisei, perché amate i primi posti nelle *sinagoghe, e i saluti nelle piazze.
{11:44} Guai a voi, perché siete come quei sepolcri che non si vedono, e chi vi cammina sopra non ne sa niente».
{11:45} Allora uno dei *dottori della legge, rispondendo gli disse: «Maestro, parlando cosí, offendi anche noi».
{11:46} Ed egli disse: «Guai anche a voi, dottori della legge, perché caricate la gente di pesi difficili da portare, e voi non toccate quei pesi neppure con un dito!
{11:47} Guai a voi, perché costruite i sepolcri dei *profeti, e i vostri padri li uccisero.
{11:48} Voi dunque testimoniate delle opere dei vostri padri e le approvate; perché essi li uccisero e voi costruite loro dei sepolcri.
{11:49} Per questo la sapienza di Dio ha detto: “Io manderò loro dei profeti e degli *apostoli; ne uccideranno alcuni e ne perseguiteranno altri”,
{11:50} affinché del sangue di tutti i profeti sparso fin dall'inizio del mondo sia chiesto conto a questa generazione;
{11:51} dal sangue di *Abele fino al sangue di *Zaccaria che fu ucciso tra l'altare e il *tempio; sí, vi dico, ne sarà chiesto conto a questa generazione.
{11:52} Guai a voi, dottori della legge, perché avete portato via la chiave della scienza! Voi non siete entrati, e a quelli che volevano entrare l'avete impedito».
{11:53} E quando fu uscito di là gli *scribi e i farisei cominciarono a contrastarlo duramente e a farlo parlare su molte cose; tendendogli insidie,
{11:54} per cogliere qualche parola che gli uscisse di bocca.
{i12:1} Istruzioni varie di Gesú; il peccato imperdonabile; la bestemmia contro lo Spirito Santo Mt 16:6-12; 10:16-39; Mr 8:14-21
{12:1} Nel frattempo la gente si era riunita a migliaia, cosí da calpestarsi gli uni gli altri. Allora Gesú cominciò a dire prima di tutto ai suoi discepoli: «Guardatevi dal lievito dei *farisei, che è ipocrisia.
{12:2} Ma non c'è niente di nascosto che non sarà svelato, né di segreto che non sarà conosciuto.
{12:3} Perciò tutto quello che avete detto nelle tenebre, sarà udito nella luce; e quel che avete detto all'orecchio nelle stanze interne, sarà proclamato sui *tetti.
{12:4} Ma a voi, che siete miei amici, io dico: non temete quelli che uccidono il corpo ma, oltre a questo, non possono far di piú.
{12:5} Io vi mostrerò chi dovete temere. Temete colui che, dopo aver ucciso, ha il potere di gettare nella *geenna. Sí, vi dico, temete lui.
{12:6} Cinque passeri non si vendono per due soldi? Eppure non uno di essi è dimenticato davanti a Dio;
{12:7} anzi, perfino i capelli del vostro capo sono tutti contati. Non temete dunque; voi valete piú di molti passeri.
{12:8} Or io vi dico: chiunque mi riconoscerà davanti agli uomini, anche il *Figlio dell'uomo riconoscerà lui davanti agli angeli di Dio;
{12:9} ma chi mi rinnegherà davanti agli uomini, sarà rinnegato davanti agli angeli di Dio.
{12:10} E chiunque parlerà contro il Figlio dell'uomo, sarà perdonato; ma chi avrà bestemmiato contro lo Spirito Santo, non sarà perdonato.
{12:11} Quando poi vi condurranno davanti alle *sinagoghe, ai magistrati e alle autorità, non preoccupatevi del come e del che risponderete a vostra difesa, o di quello che direte;
{12:12} perché lo Spirito Santo vi insegnerà in quel momento stesso quello che dovrete dire».
{i12:13} Il ricco stolto (Sl 49; 73) Mt 16:26; Lu 16:19-26; Gr 9:23; Ec 8:8; 9:12
{12:13} Or uno della folla gli disse: «Maestro, di' a mio fratello che divida con me l'eredità».
{12:14} Ma Gesú gli rispose: «Uomo, chi mi ha costituito su di voi giudice o spartitore?»
{12:15} Poi disse loro: «State attenti e guardatevi da ogni avarizia; perché non è dall'abbondanza dei beni che uno possiede, che egli ha la sua vita».
{12:16} E disse loro questa *parabola: «La campagna di un uomo ricco fruttò abbondantemente;
{12:17} egli ragionava cosí, fra sé: “Che farò, poiché non ho dove riporre i miei raccolti?” E disse:
{12:18} “Questo farò: demolirò i miei granai, ne costruirò altri piú grandi, vi raccoglierò tutto il mio grano e i miei beni,
{12:19} e dirò all'anima mia: `Anima, tu hai molti beni ammassati per molti anni; ripòsati, mangia, bevi, divèrtit i´”.
{12:20} Ma Dio gli disse: “Stolto, questa notte stessa l'anima tua ti sarà ridomandata; e quello che hai preparato, di chi sarà?”
{12:21} Cosí è di chi accumula tesori per sé e non è ricco davanti a Dio».
{i12:22} Le preoccupazioni = Mt 6:19-34 (1 Ti 6:6-8; Eb 13:5)
{12:22} Poi disse ai suoi discepoli: «Perciò vi dico: non siate in ansia per la vita vostra, di quel che mangerete, né per il corpo, di che vi vestirete;
{12:23} poiché la vita è piú del nutrimento e il corpo piú del vestito.
{12:24} Osservate i corvi: non seminano, non mietono; non hanno dispensa né granaio, eppure Dio li nutre. E voi, quanto piú degli uccelli valete!
{12:25} E chi di voi può con la sua preoccupazione aggiungere un'ora sola alla durata della sua vita?
{12:26} Se dunque non potete fare nemmeno ciò che è minimo, perché vi affannate per il resto?
{12:27} Guardate i gigli, come crescono; non faticano e non filano; eppure io vi dico che *Salomone stesso, con tutta la sua gloria, non fu mai vestito come uno di loro.
{12:28} Ora se Dio riveste cosí l'erba che oggi è nel campo e domani è gettata nel forno, quanto piú vestirà voi, gente di poca fede!
{12:29} Anche voi non state a cercare che cosa mangerete e che cosa berrete, e non state in ansia!
{12:30} Perché è la gente del mondo che ricerca tutte queste cose; ma il Padre vostro sa che ne avete bisogno.
{12:31} Cercate piuttosto il suo regno, e queste cose vi saranno date in piú.
{12:32} Non temere, piccolo gregge; perché al Padre vostro è piaciuto di darvi il regno.
{12:33} Vendete i vostri beni, e dateli in elemosina; fatevi delle borse che non invecchiano, un tesoro inesauribile nel cielo, dove ladro non si avvicina e tignola non rode.
{12:34} Perché dov'è il vostro tesoro, lí sarà anche il vostro cuore.
{i12:35} Parabola e avvertimento della seconda venuta del Cristo Mr 13:33-37; Mt 24:42-44; 25:1-13
{12:35} «I vostri fianchi siano cinti, e le vostre lampade accese;
{12:36} siate simili a quelli che aspettano il loro padrone quando tornerà dalle nozze, per aprirgli appena giungerà e busserà.
{12:37} Beati quei servi che il padrone, arrivando, troverà vigilanti! In verità io vi dico che egli si rimboccherà le vesti, li farà mettere a tavola e passerà a servirli.
{12:38} Se giungerà alla seconda o alla terza *vigilia e li troverà cosí, beati loro!
{12:39} Sappiate questo, che se il padrone di casa conoscesse a che ora verrà il ladro, veglierebbe e non si lascerebbe scassinare la casa.
{12:40} Anche voi siate pronti, perché il Figlio dell'uomo verrà nell'ora che non pensate».
{i12:41} I due servi = Mt 24:45-51; 25:14-30
{12:41} *Pietro disse: «Signore, questa parabola la dici per noi, o anche per tutti?»
{12:42} Il Signore rispose: «Chi è dunque l'amministratore fedele e prudente che il padrone costituirà sui suoi domestici per dar loro a suo tempo la loro porzione di viveri?
{12:43} Beato quel servo che il padrone, al suo arrivo, troverà intento a far cosí.
{12:44} In verità vi dico che lo costituirà su tutti i suoi beni.
{12:45} Ma se quel servo dice in cuor suo: “Il mio padrone tarda a venire”; e comincia a battere i servi e le serve, a mangiare, bere e ubriacarsi,
{12:46} il padrone di quel servo verrà nel giorno che non se lo aspetta e nell'ora che non sa, e lo punirà severamente, e gli assegnerà la sorte degli infedeli.
{12:47} Quel servo che ha conosciuto la volontà del suo padrone e non ha preparato né fatto nulla per compiere la sua volontà, riceverà molte percosse;
{12:48} ma colui che non l'ha conosciuta e ha fatto cose degne di castigo, ne riceverà poche. A chi molto è stato dato, molto sarà richiesto; e a chi molto è stato affidato, tanto piú si richiederà.
{i12:49} Cristo, causa di divisione = Mt 10:34-36
{12:49} «Io sono venuto ad accendere un fuoco sulla terra; e che mi resta da desiderare, se già è acceso?
{12:50} Vi è un battesimo del quale devo essere battezzato; e sono angosciato finché non sia compiuto!
{12:51} Voi pensate che io sia venuto a portar pace sulla terra? No, vi dico, ma piuttosto divisione;
{12:52} perché, da ora in avanti, se vi sono cinque persone in una casa, saranno divise tre contro due e due contro tre;
{12:53} saranno divisi il padre contro il figlio e il figlio contro il padre; la madre contro la figlia, la figlia contro la madre; la suocera contro la nuora e la nuora contro la suocera».
{i12:54} = (Mt 16:1-3; 5:2526)
{12:54} Diceva ancora alle folle: «Quando vedete una nuvola venire su da ponente, voi dite subito: “Viene la pioggia”; e cosí avviene.
{12:55} Quando sentite soffiare lo scirocco, dite: “Farà caldo”; e cosí è.
{12:56} Ipocriti, l'aspetto della terra e del cielo sapete riconoscerlo; come mai non sapete riconoscere questo tempo?
{12:57} Perché non giudicate da voi stessi ciò che è giusto?
{12:58} Quando vai con il tuo avversario davanti al magistrato, fa' di tutto mentre sei per via, per accordarti con lui; perché non ti porti davanti al giudice, e il giudice ti consegni all'esecutore giudiziario e l'esecutore ti metta in prigione.
{12:59} Io ti dico che non uscirai di là, finché non avrai pagato fino all'ultimo centesimo ».
{i13:1} Gli uomini non devono giudicare, ma ravvedersi Ez 18:30-32; Ro 2:3-8; 3:21-23; Gv 8:24
{13:1} In quello stesso tempo vennero alcuni a riferirgli il fatto dei *Galilei il cui sangue *Pilato aveva mescolato con i loro sacrifici.
{13:2} Gesú rispose loro: «Pensate che quei Galilei fossero piú peccatori di tutti i Galilei, perché hanno sofferto quelle cose?
{13:3} No, vi dico; ma se non vi ravvedete, perirete tutti allo stesso modo.
{13:4} O quei diciotto sui quali cadde la torre in *Siloe e li uccise, pensate che fossero piú colpevoli di tutti gli abitanti di *Gerusalemme?
{13:5} No, vi dico; ma se non vi ravvedete, perirete tutti come loro».
{i13:6} Parabola del fico Is 5:1-7; Mt 21:181943; Mr 11:12-1420-26; Ro 2:45
{13:6} Disse anche questa *parabola: «Un tale aveva un fico piantato nella sua vigna; andò a cercarvi del frutto e non ne trovò.
{13:7} Disse dunque al vignaiuolo: “Ecco, sono ormai tre anni che vengo a cercar frutto da questo fico, e non ne trovo; taglialo; perché sta lí a sfruttare il terreno?”
{13:8} Ma l'altro gli rispose: “Signore, lascialo ancora quest'anno; gli zapperò intorno e gli metterò del concime.
{13:9} Forse darà frutto in avvenire; se no, lo taglierai”».
{i13:10} Guarigione di una donna paralitica (Mt 12:9-13; Lu 14:1-6) Sl 146:8
{13:10} Gesú stava insegnando di sabato in una *sinagoga.
{13:11} Ecco una donna, che da diciotto anni aveva uno spirito che la rendeva inferma, ed era tutta curva e assolutamente incapace di raddrizzarsi.
{13:12} Gesú, vedutala, la chiamò a sé e le disse: «Donna, tu sei liberata dalla tua infermità».
{13:13} Pose le mani su di lei, e nello stesso momento ella fu raddrizzata e glorificava Dio.
{13:14} Or il capo della sinagoga, indignato che Gesú avesse fatto una guarigione di sabato, disse alla folla: «Ci sono sei giorni nei quali si deve lavorare; venite dunque in quelli a farvi guarire, e non in giorno di sabato».
{13:15} Ma il Signore gli rispose: «Ipocriti, ciascuno di voi non scioglie, di sabato, il suo bue o il suo asino dalla mangiatoia per condurlo a bere?
{13:16} E questa, che è figlia di *Abraamo, e che Satana aveva tenuto legata per ben diciotto anni, non doveva essere sciolta da questo legame in giorno di sabato?»
{13:17} Mentre diceva queste cose, tutti i suoi avversari si vergognavano, e la moltitudine si rallegrava di tutte le opere gloriose da lui compiute.
{i13:18} Parabole del granello di senape e del lievito = (Mt 13:31-33; Mr 4:30-32)
{13:18} Diceva ancora: «A che cosa è simile il regno di Dio, e a che cosa lo paragonerò?
{13:19} È simile a un granello di senape che un uomo ha preso e gettato nel suo orto; ed è cresciuto ed è divenuto albero; e gli uccelli del cielo si sono riparati sui suoi rami».
{13:20} E di nuovo disse: «A che cosa paragonerò il regno di Dio?
{13:21} Esso è simile al lievito che una donna ha preso e mescolato in tre *misure di farina, finché sia tutta lievitata».
{i13:22} Insegnamento di Gesú lungo la via per Gerusalemme = (Mt 7:131421-23; 8:1112; 19:30)
{13:22} Egli attraversava città e villaggi, insegnando e avvicinandosi a Gerusalemme.
{13:23} Un tale gli disse: «Signore, sono pochi i salvati?» Ed egli disse loro:
{13:24} «Sforzatevi di entrare per la porta stretta, perché io vi dico che molti cercheranno di entrare e non potranno.
{13:25} Quando il padrone di casa si alzerà e chiuderà la porta, voi, stando di fuori, comincerete a bussare alla porta, dicendo: “Signore, aprici”. Ed egli vi risponderà: “Io non so da dove venite”.
{13:26} Allora comincerete a dire: “Noi abbiamo mangiato e bevuto in tua presenza, e tu hai insegnato nelle nostre piazze!”
{13:27} Ed egli dirà: “Io vi dico che non so da dove venite. Allontanatevi da me, voi tutti, malfattori”.
{13:28} Là ci sarà pianto e stridor di denti, quando vedrete Abraamo, *Isacco, *Giacobbe e tutti i *profeti nel regno di Dio e voi ne sarete buttati fuori.
{13:29} E ne verranno da oriente e da occidente, da settentrione e da mezzogiorno, e staranno a tavola nel regno di Dio.
{13:30} Ecco, vi sono degli ultimi che saranno primi e dei primi che saranno ultimi».
{i13:31} (Mt 23:34-39; Lu 19:41-44) Gr 6:6-1527-30
{13:31} In quello stesso momento vennero alcuni *farisei a dirgli: «Parti, e vattene di qui, perché Erode vuol farti morire».
{13:32} Ed egli disse loro: «Andate a dire a quella volpe: “Ecco, io scaccio i demòni, compio guarigioni oggi e domani, e il terzo giorno avrò terminato”.
{13:33} Ma bisogna che io cammini oggi, domani e dopodomani, perché non può essere che un profeta muoia fuori di Gerusalemme.
{13:34} Gerusalemme, Gerusalemme, che uccidi i profeti e lapidi coloro che ti sono mandati, quante volte ho voluto raccogliere i tuoi figli, come la chioccia raccoglie i suoi pulcini sotto le ali; e voi non avete voluto!
{13:35} Ecco, la vostra casa sta per esservi lasciata . Io vi dico che non mi vedrete piú, fino al giorno in cui direte: “Benedetto colui che viene nel nome del Signore!” »
{i14:1} Gesú guarisce un idropico Lu 6:6-11; 13:10-17; Mt 12:9-13
{14:1} Gesú entrò di sabato in casa di uno dei principali *farisei per prendere cibo, ed essi lo stavano osservando,
{14:2} quando si presentò davanti a lui un idropico.
{14:3} Gesú prese a dire ai *dottori della legge e ai farisei: «È lecito o no far guarigioni in giorno di sabato?» Ma essi tacquero.
{14:4} Allora egli lo prese per mano, lo guarí e lo congedò.
{14:5} Poi disse loro: «Chi di voi, se gli cade nel pozzo un figlio o un bue, non lo tira subito fuori in giorno di sabato?»
{14:6} Ed essi non potevano risponder nulla in contrario.
{i14:7} Lezioni di umiltà e di carità Mt 23:5-12; Ro 12:316; Fl 2:3
{14:7} Notando poi come gli invitati sceglievano i primi posti, disse loro questa *parabola:
{14:8} «Quando sarai invitato a nozze da qualcuno, non ti mettere a tavola al primo posto, perché può darsi che sia stato invitato da lui qualcuno piú importante di te,
{14:9} e chi ha invitato te e lui venga a dirti: “Cedi il posto a questo!” e tu debba con tua vergogna andare allora a occupare l'ultimo posto.
{14:10} Ma quando sarai invitato, va' a metterti all'ultimo posto, affinché quando verrà colui che ti ha invitato, ti dica: “Amico, vieni piú avanti”. Allora ne avrai onore davanti a tutti quelli che saranno a tavola con te.
{14:11} Poiché chiunque si innalza sarà abbassato e chi si abbassa sarà innalzato».
{i14:12} (De 14:2829; Ne 8:1012)
{14:12} Diceva pure a colui che lo aveva invitato: «Quando fai un pranzo o una cena, non invitare i tuoi amici, né i tuoi fratelli, né i tuoi parenti, né i vicini ricchi; perché essi potrebbero a loro volta invitare te, e cosí ti sarebbe reso il contraccambio;
{14:13} ma quando fai un convito, chiama poveri, storpi, zoppi, ciechi;
{14:14} e sarai beato, perché non hanno modo di contraccambiare; infatti il contraccambio ti sarà reso alla risurrezione dei giusti».
{i14:15} Parabola del gran convito Mt 22:2-14
{14:15} Uno degli invitati, udite queste cose, gli disse: «Beato chi mangerà pane nel regno di Dio!»
{14:16} Gesú gli disse: «Un uomo preparò una gran cena e invitò molti;
{14:17} e all'ora della cena, mandò il suo servo a dire agli invitati: “Venite, perché tutto è già pronto”.
{14:18} Tutti insieme cominciarono a scusarsi. Il primo gli disse: “Ho comprato un campo e ho necessità di andarlo a vedere; ti prego di scusarmi”.
{14:19} Un altro disse: “Ho comprato cinque paia di buoi e vado a provarli; ti prego di scusarmi”.
{14:20} Un altro disse: “Ho preso moglie, e perciò non posso venire”.
{14:21} Il servo tornò e riferí queste cose al suo signore. Allora il padrone di casa si adirò e disse al suo servo: “Va' presto per le piazze e per le vie della città, e conduci qua poveri, storpi, ciechi e zoppi”.
{14:22} Poi il servo disse: “Signore, si è fatto come hai comandato e c'è ancora posto”.
{14:23} Il signore disse al servo: “Va' fuori per le strade e lungo le siepi e costringili a entrare, affinché la mia casa sia piena.
{14:24} Perché io vi dico che nessuno di quegli uomini che erano stati invitati, assaggerà la mia cena”».
{i14:25} Il vero discepolo di Gesú Mt 10:37-39; 16:24-26; Mr 9:49-50
{14:25} Or molta gente andava con lui; ed egli, rivolto verso la folla disse:
{14:26} «Se uno viene a me e non odia suo padre, sua madre, la moglie, i figli, i fratelli, le sorelle e persino la sua propria vita, non può essere mio discepolo.
{14:27} E chi non porta la sua croce e non viene dietro a me, non può essere mio discepolo.
{14:28} Chi di voi, infatti, volendo costruire una torre, non si siede prima a calcolare la spesa per vedere se ha abbastanza per poterla finire?
{14:29} Perché non succeda che, quando ne abbia posto le fondamenta e non la possa finire, tutti quelli che la vedranno comincino a beffarsi di lui, dicendo:
{14:30} “Quest'uomo ha cominciato a costruire e non ha potuto terminare”.
{14:31} Oppure, qual è il re che, partendo per muovere guerra a un altro re, non si sieda prima a esaminare se con diecimila uomini può affrontare colui che gli viene contro con ventimila?
{14:32} Se no, mentre quello è ancora lontano, gli manda un'ambasciata e chiede di trattare la pace.
{14:33} Cosí dunque ognuno di voi, che non rinunzia a tutto quello che ha, non può essere mio discepolo.
{14:34} Il sale, certo, è buono; ma se anche il sale diventa insipido, con che cosa gli si darà sapore?
{14:35} Non serve né per il terreno, né per il concime; lo si butta via. Chi ha orecchi per udire oda».
{i15:1} La pecora smarrita Mt 9:10-13; = 18:11-14
{15:1} Tutti i *pubblicani e i «peccatori» si avvicinavano a lui per ascoltarlo.
{15:2} Ma i *farisei e gli *scribi mormoravano, dicendo: «Costui accoglie i peccatori e mangia con loro».
{15:3} Ed egli disse loro questa *parabola:
{15:4} «Chi di voi, avendo cento pecore, se ne perde una, non lascia le novantanove nel deserto e non va dietro a quella perduta finché non la ritrova?
{15:5} E trovatala, tutto allegro se la mette sulle spalle;
{15:6} e giunto a casa, chiama gli amici e i vicini, e dice loro: “Rallegratevi con me, perché ho ritrovato la mia pecora che era perduta”.
{15:7} Vi dico che cosí ci sarà piú gioia in cielo per un solo peccatore che si ravvede, che per novantanove giusti che non hanno bisogno di ravvedimento.
{i15:8} La dramma perduta
{15:8} «Oppure, qual è la donna che se ha dieci *dramme e ne perde una, non accende un lume e non spazza la casa e non cerca con cura finché non la ritrova?
{15:9} Quando l'ha trovata, chiama le amiche e le vicine, dicendo: “Rallegratevi con me, perché ho ritrovato la dramma che avevo perduta”.
{15:10} Cosí, vi dico, v'è gioia davanti agli angeli di Dio per un solo peccatore che si ravvede».
{i15:11} Il figlio prodigo v. 1-10; 19:1-10; Mt 21:18-32; Os 14; 1 Gv 3:1; Mi 7:78
{15:11} Disse ancora: «Un uomo aveva due figli.
{15:12} Il piú giovane di loro disse al padre: “Padre, dammi la parte dei beni che mi spetta”. Ed egli divise fra loro i beni.
{15:13} Di lí a poco, il figlio piú giovane, messa insieme ogni cosa, partí per un paese lontano, e vi sperperò i suoi beni, vivendo dissolutamente.
{15:14} Quando ebbe speso tutto, in quel paese venne una gran carestia ed egli cominciò a trovarsi nel bisogno.
{15:15} Allora si mise con uno degli abitanti di quel paese, il quale lo mandò nei suoi campi a pascolare i maiali.
{15:16} Ed egli avrebbe voluto sfamarsi con i baccelli che i maiali mangiavano, ma nessuno gliene dava.
{15:17} Allora, rientrato in sé, disse: “Quanti servi di mio padre hanno pane in abbondanza e io qui muoio di fame!
{15:18} Io mi alzerò e andrò da mio padre, e gli dirò: padre, ho peccato contro il cielo e contro di te:
{15:19} non sono piú degno di essere chiamato tuo figlio; trattami come uno dei tuoi servi”.
{15:20} Egli dunque si alzò e tornò da suo padre; ma mentre egli era ancora lontano, suo padre lo vide e ne ebbe compassione: corse, gli si gettò al collo, lo baciò e ribaciò.
{15:21} E il figlio gli disse: “Padre, ho peccato contro il cielo e contro di te; non sono piú degno di essere chiamato tuo figlio”.
{15:22} Ma il padre disse ai suoi servi: “Presto, portate qui la veste piú bella, e rivestitelo, mettetegli un anello al dito e dei calzari ai piedi;
{15:23} portate fuori il vitello ingrassato, ammazzatelo, mangiamo e facciamo festa,
{15:24} perché questo mio figlio era morto ed è tornato in vita; era perduto, ed è stato ritrovato”. E si misero a fare gran festa.
{15:25} Or il figlio maggiore si trovava nei campi, e mentre tornava, come fu vicino a casa, udí la musica e le danze.
{15:26} Chiamò uno dei servi e gli domandò che cosa succedesse.
{15:27} Quello gli disse: “È tornato tuo fratello e tuo padre ha ammazzato il vitello ingrassato, perché lo ha riavuto sano e salvo”.
{15:28} Egli si adirò e non volle entrare; allora suo padre uscí e lo pregava di entrare.
{15:29} Ma egli rispose al padre: “Ecco, da tanti anni ti servo e non ho mai *trasgredito un tuo comando; a me però non hai mai dato neppure un capretto per far festa con i miei amici;
{15:30} ma quando è venuto questo tuo figlio che ha sperperato i tuoi beni con le prostitute, tu hai ammazzato per lui il vitello ingrassato”.
{15:31} Il padre gli disse: “Figliolo, tu sei sempre con me e ogni cosa mia è tua;
{15:32} ma bisognava far festa e rallegrarsi, perché questo tuo fratello era morto ed è tornato in vita; era perduto ed è stato ritrovato”».
{i16:1} Parabola del fattore infedele (1 Ti 6:17-19; Lu 12:33) Mt 25:14-30; 6:192024
{16:1} Gesú diceva ancora ai suoi discepoli: «Un uomo ricco aveva un fattore, il quale fu accusato davanti a lui di sperperare i suoi beni.
{16:2} Egli lo chiamò e gli disse: “Che cos'è questo che sento dire di te? Rendi conto della tua amministrazione, perché tu non puoi piú essere mio fattore”.
{16:3} Il fattore disse fra sé: “Che farò, ora che il padrone mi toglie l'amministrazione? Di zappare non sono capace; di mendicare mi vergogno.
{16:4} So quello che farò, perché qualcuno mi riceva in casa sua quando dovrò lasciare l'amministrazione”.
{16:5} Fece venire uno per uno i debitori del suo padrone, e disse al primo:
{16:6} “Quanto devi al mio padrone?” Quello rispose: “Cento *bati d'olio”. Egli disse: “Prendi la tua scritta, siedi, e scrivi presto: cinquanta”.
{16:7} Poi disse a un altro: “E tu, quanto devi?” Quello rispose: “Cento *cori di grano”. Egli disse: “Prendi la tua scritta, e scrivi: ottanta”.
{16:8} E il padrone lodò il fattore disonesto perché aveva agito con avvedutezza; poiché i figli di questo mondo, nelle relazioni con quelli della loro generazione, sono piú avveduti dei figli della luce.
{16:9} E io vi dico: fatevi degli amici con le ricchezze ingiuste; perché quando esse verranno a mancare, quelli vi ricevano nelle dimore eterne.
{16:10} Chi è fedele nelle cose minime, è fedele anche nelle grandi; e chi è ingiusto nelle cose minime, è ingiusto anche nelle grandi.
{16:11} Se dunque non siete stati fedeli nelle ricchezze ingiuste, chi vi affiderà quelle vere?
{16:12} E, se non siete stati fedeli nei beni altrui, chi vi darà i vostri?
{16:13} Nessun domestico può servire due padroni; perché o odierà l'uno e amerà l'altro, o avrà riguardo per l'uno e disprezzo per l'altro. Voi non potete servire Dio e Mammona».
{i16:14} Gesú condanna l'avarizia Mt 23: 23-28; 5:17-20
{16:14} I *farisei, che amavano il denaro, udivano tutte queste cose e si beffavano di lui.
{16:15} Ed egli disse loro: «Voi vi proclamate giusti davanti agli uomini; ma Dio conosce i vostri cuori; perché quello che è eccelso tra gli uomini, è abominevole davanti a Dio.
{16:16} La legge e i *profeti hanno durato fino a *Giovanni; da quel tempo è annunziata la buona notizia del regno di Dio, e ciascuno vi entra a forza.
{16:17} È piú facile che passino cielo e terra, anziché cada un solo apice della legge.
{i16:18} Il ripudio Mt 5:31-32; 19:1-9; Mr 10:2-12; cfr. Ro 7:1-3; 1 Co 7:10-16
{16:18} «Chiunque manda via la moglie e ne sposa un'altra, commette adulterio; e chiunque sposa una donna mandata via dal marito, commette adulterio.
{i16:19} Il ricco e Lazzaro v. 9-12; Sl 49; 73; Pr 19:67 (Lu 12:15-21; 6:20212425)
{16:19} «C'era un uomo ricco, che si vestiva di porpora e di bisso, e ogni giorno si divertiva splendidamente;
{16:20} e c'era un mendicante, chiamato *Lazzaro, che stava alla porta di lui, pieno di ulceri,
{16:21} e bramoso di sfamarsi con quello che cadeva dalla tavola del ricco; e perfino i cani venivano a leccargli le ulceri.
{16:22} Avvenne che il povero morí e fu portato dagli angeli nel seno di *Abraamo; morí anche il ricco, e fu sepolto.
{16:23} E nell'Ades, essendo nei tormenti, alzò gli occhi e vide da lontano Abraamo, e Lazzaro nel suo seno;
{16:24} ed esclamò: “Padre Abraamo, abbi pietà di me, e manda Lazzaro a intingere la punta del dito nell'acqua per rinfrescarmi la lingua, perché sono tormentato in questa fiamma”.
{16:25} Ma Abraamo disse: “Figlio, ricòrdati che tu nella tua vita hai ricevuto i tuoi beni e che Lazzaro similmente ricevette i mali; ma ora qui egli è consolato, e tu sei tormentato.
{16:26} Oltre a tutto questo, fra noi e voi è posta una grande voragine, perché quelli che vorrebbero passare di qui a voi non possano, né di là si passi da noi”.
{16:27} Ed egli disse: “Ti prego, dunque, o padre, che tu lo mandi a casa di mio padre,
{16:28} perché ho cinque fratelli, affinché attesti loro queste cose, e non vengano anche loro in questo luogo di tormento”.
{16:29} Abraamo disse: “Hanno *Mosè e i profeti; ascoltino quelli”.
{16:30} Ed egli: “No, padre Abraamo; ma se qualcuno dai morti va a loro, si ravvedranno”.
{16:31} Abraamo rispose: “Se non ascoltano Mosè e i profeti, non si lasceranno persuadere neppure se uno dei morti risuscita”».
{i17:1} Il perdono e la fede = Mt 18:6-921-35 (1 Co 8:9-13; 10:32); Mr 11:22-26
{17:1} Gesú disse ai suoi discepoli: «È impossibile che non avvengano scandali, ma guai a colui per colpa del quale avvengono!
{17:2} Sarebbe meglio per lui che una *macina da mulino gli fosse messa al collo e fosse gettato nel mare, piuttosto che scandalizzare uno solo di questi piccoli.
{17:3} State attenti a voi stessi! Se tuo fratello pecca, riprendilo; e se si ravvede, perdonalo.
{17:4} Se ha peccato contro di te sette volte al giorno, e sette volte torna da te e ti dice: “Mi pento”, perdonalo».
{17:5} Allora gli *apostoli dissero al Signore: «Aumentaci la fede».
{17:6} Il Signore disse: «Se aveste fede quanto un granello di senape, potreste dire a questo sicomoro: “Sràdicati e trapiàntati nel mare”, e vi ubbidirebbe.
{i17:7} Dovere del servo Ro 11:3536; Ga 3:10
{17:7} «Se uno di voi ha un servo che ara o bada alle pecore, gli dirà forse, quando quello torna a casa dai campi: “Vieni subito a metterti a tavola”?
{17:8} Non gli dirà invece: “Preparami la cena, rimb¢ccati le vesti e servimi finché io abbia mangiato e bevuto, poi mangerai e berrai tu”?
{17:9} Si ritiene forse obbligato verso quel servo perché ha fatto quello che gli era stato comandato?
{17:10} Cosí, anche voi, quando avrete fatto tutto ciò che vi è comandato, dite: “Noi siamo servi inutili; abbiamo fatto quello che eravamo in obbligo di fare”».
{i17:11} Gesú guarisce dieci lebbrosi Lu 5:12-14; Mt 8:2-4; 2 R 5:1-15
{17:11} Nel recarsi a *Gerusalemme, Gesú passava sui confini della *Samaria e della *Galilea.
{17:12} Come entrava in un villaggio, gli vennero incontro dieci *lebbrosi, i quali si fermarono lontano da lui,
{17:13} e alzarono la voce, dicendo: «Gesú, Maestro, abbi pietà di noi!»
{17:14} Vedutili, egli disse loro: «Andate a mostrarvi ai *sacerdoti». E, mentre andavano, furono purificati.
{17:15} Uno di loro vedendo che era purificato, tornò indietro, glorificando Dio ad alta voce;
{17:16} e si gettò ai piedi di Gesú con la faccia a terra, ringraziandolo; ed era un *samaritano.
{17:17} Gesú, rispondendo, disse: «I dieci non sono stati tutti purificati? Dove sono gli altri nove?
{17:18} Non si è trovato nessuno che sia tornato per dar gloria a Dio tranne questo straniero?»
{17:19} E gli disse: «Àlzati e va'; la tua fede ti ha salvato».
{i17:20} Mr 4:26-29; Lu 19:11-27
{17:20} Interrogato poi dai *farisei sul quando verrebbe il regno di Dio, rispose loro: «Il regno di Dio non viene in modo da attirare gli sguardi; né si dirà:
{17:21} “Eccolo qui”, o “eccolo là”; perché, ecco, il regno di Dio è in mezzo a voi ».
{i17:22} Gesú annuncia la sua seconda venuta De 30:3; Da 9:26; Mt 24:3-42; At 1:11
{17:22} Disse pure ai suoi discepoli: «Verranno giorni che desidererete vedere anche uno solo dei giorni del *Figlio dell'uomo, e non lo vedrete.
{17:23} E vi si dirà: “Eccolo là”, o “eccolo qui”. Non andate, e non li seguite;
{17:24} perché com'è il lampo che balenando risplende da una estremità all'altra del cielo, cosí sarà il Figlio dell'uomo nel suo giorno.
{17:25} Ma prima bisogna che egli soffra molte cose, e sia respinto da questa generazione.
{17:26} Come avvenne ai giorni di *Noè, cosí pure avverrà ai giorni del Figlio dell'uomo.
{17:27} Si mangiava, si beveva, si prendeva moglie, si andava a marito, fino al giorno che Noè entrò nell'arca, e venne il diluvio che li fece perire tutti.
{17:28} Similmente, come avvenne ai giorni di *Lot: si mangiava, si beveva, si comprava, si vendeva, si piantava, si costruiva;
{17:29} ma nel giorno che Lot uscí da *Sodoma piovve dal cielo fuoco e zolfo, che li fece perire tutti.
{17:30} Lo stesso avverrà nel giorno in cui il Figlio dell'uomo sarà manifestato.
{17:31} In quel giorno, chi sarà sulla terrazza e avrà le sue cose in casa, non scenda a prenderle; cosí pure chi sarà nei campi non torni indietro.
{17:32} Ricordatevi della moglie di Lot.
{17:33} Chi cercherà di salvare la sua vita, la perderà; ma chi la perderà, la preserverà.
{17:34} Io vi dico: in quella notte, due saranno in un letto; l'uno sarà preso, e l'altro lasciato.
{17:35} Due donne macineranno assieme; l'una sarà presa e l'altra lasciata.
{17:36} [Due uomini saranno nei campi; l'uno sarà preso e l'altro lasciato.]»
{17:37} I discepoli risposero: «Dove sarà, Signore?» Ed egli disse loro: «Dove sarà il corpo, là pure si raduneranno le aquile ».
{i18:1} La vedova e il giudice Lu 11:5-10; Mr 7:24-30; Ge 32:24-29; Is 62:67
{18:1} Propose loro ancora questa *parabola per mostrare che dovevano pregare sempre e non stancarsi:
{18:2} «In una certa città vi era un giudice, che non temeva Dio e non aveva rispetto per nessuno;
{18:3} e in quella città vi era una vedova, la quale andava da lui e diceva: “Rendimi giustizia sul mio avversario”.
{18:4} Egli per qualche tempo non volle farlo; ma poi disse fra sé: “Benché io non tema Dio e non abbia rispetto per nessuno,
{18:5} pure, poiché questa vedova continua a importunarmi, le renderò giustizia, perché, venendo a insistere, non finisca per rompermi la testa”».
{18:6} Il Signore disse: «Ascoltate quel che dice il giudice ingiusto.
{18:7} Dio non renderà dunque giustizia ai suoi eletti che giorno e notte gridano a lui? Tarderà nei loro confronti?
{18:8} Io vi dico che renderà giustizia con prontezza. Ma quando il *Figlio dell'uomo verrà, troverà la fede sulla terra?»
{i18:9} Il fariseo e il pubblicano Pr 28:913; 30:1213; Gm 4:6910; 1 P 5:56
{18:9} Disse ancora questa parabola per certuni che erano persuasi di essere giusti e disprezzavano gli altri:
{18:10} «Due uomini salirono al *tempio per pregare; uno era *fariseo, e l'altro *pubblicano.
{18:11} Il fariseo, stando in piedi, pregava cosí dentro di sé: “O Dio, ti ringrazio che io non sono come gli altri uomini, ladri, ingiusti, adúlteri; neppure come questo pubblicano.
{18:12} Io digiuno due volte la settimana; pago la decima su tutto quello che possiedo”.
{18:13} Ma il pubblicano se ne stava a distanza e non osava neppure alzare gli occhi al cielo; ma si batteva il petto, dicendo: “O Dio, abbi pietà di me, peccatore!”
{18:14} Io vi dico che questo tornò a casa sua giustificato, piuttosto che quello; perché chiunque s'innalza sarà abbassato; ma chi si abbassa sarà innalzato».
{i18:15} Gesú benedice i bambini = (Mt 19:13-15; Mr 10:13-16) Mt 18:1-4
{18:15} Portavano a Gesú anche i bambini, perché li toccasse; ma i discepoli, vedendo, li sgridavano.
{18:16} Allora Gesú li chiamò a sé e disse: «Lasciate che i bambini vengano a me, e non glielo vietate, perché il regno di Dio è per chi assomiglia a loro.
{18:17} In verità vi dico: chiunque non accoglierà il regno di Dio come un bambino, non vi entrerà affatto».
{i18:18} Il giovane ricco = (Mt 19:16-30; Mr 10:17-31) Mt 5:2930; Lu 10:25-37
{18:18} Uno dei capi lo interrogò, dicendo: «Maestro buono, che devo fare per ereditar la vita eterna?»
{18:19} Gesú gli disse: «Perché mi chiami buono? Nessuno è buono, tranne uno solo, cioè Dio.
{18:20} Tu conosci i comandamenti: Non commettere adulterio; non uccidere; non rubare; non dir falsa testimonianza; onora tuo padre e tua madre ».
{18:21} Ed egli rispose: «Tutte queste cose io le ho osservate fin dalla mia gioventú».
{18:22} Gesú, udito questo, gli disse: «Una cosa ti manca ancora: vendi tutto quello che hai, e distribuiscilo ai poveri, e avrai un tesoro nel cielo; poi vieni e seguimi».
{18:23} Ma egli, udite queste cose, ne fu afflitto, perché era molto ricco.
{18:24} Gesú, vedendolo [cosí triste,] disse: «Quanto è difficile, per quelli che hanno delle ricchezze, entrare nel regno di Dio!
{18:25} Perché è piú facile per un cammello passare attraverso la cruna di un ago, che per un ricco entrare nel regno di Dio».
{18:26} Quelli che udirono dissero: «Chi dunque può essere salvato?»
{18:27} Egli rispose: «Le cose impossibili agli uomini sono possibili a Dio».
{18:28} *Pietro disse: «Ecco, noi abbiamo lasciato le nostre cose e ti abbiamo seguito».
{18:29} Ed egli disse loro: «Vi dico in verità che non c'è nessuno che abbia lasciato casa, o moglie, o fratelli, o genitori, o figli per amor del regno di Dio,
{18:30} il quale non ne riceva molte volte tanto in questo tempo, e nell'età futura la vita eterna».
{i18:31} Gesú predice per la terza volta la sua passione = (Mt 20:17-19; Mr 10:32-34) Lu 9:224445
{18:31} Poi, prese con sé i dodici, e disse loro: «Ecco, noi saliamo a *Gerusalemme, e saranno compiute riguardo al Figlio dell'uomo tutte le cose scritte dai *profeti;
{18:32} perché egli sarà consegnato ai pagani, e sarà schernito e oltraggiato e gli sputeranno addosso;
{18:33} e, dopo averlo flagellato, lo uccideranno; ma il terzo giorno risusciterà».
{18:34} Ed essi non capirono nulla di tutto questo; quel discorso era per loro oscuro, e non capivano ciò che Gesú voleva dire.
{i18:35} Gesú guarisce un cieco = (Mt 20:29-34; Mr 10:46-53)
{18:35} Com'egli si avvicinava a *Gerico, un cieco che sedeva presso la strada, mendicando,
{18:36} udí la folla che passava, e domandò che cosa fosse.
{18:37} Gli fecero sapere che passava Gesú il Nazareno.
{18:38} Allora egli gridò: «Gesú, Figlio di *Davide, abbi pietà di me!»
{18:39} E quelli che precedevano, lo sgridavano perché tacesse; ma lui gridava piú forte: «Figlio di Davide, abbi pietà di me!»
{18:40} Gesú, fermatosi, comandò che il cieco fosse condotto a lui; e, quando gli fu vicino, gli domandò:
{18:41} «Che vuoi che io ti faccia?» Egli disse: «Signore, che io ricuperi la vista».
{18:42} E Gesú gli disse: «Ricupera la vista; la tua fede ti ha salvato».
{18:43} Nello stesso momento ricuperò la vista, e lo seguiva glorificando Dio; e tutto il popolo, visto ciò, diede lode a Dio.
{i19:1} Conversione di Zaccheo Lu 15; 3:8; 5:32
{19:1} Gesú, entrato in *Gerico, attraversava la città.
{19:2} Un uomo, di nome Zaccheo, il quale era capo dei *pubblicani ed era ricco,
{19:3} cercava di vedere chi era Gesú, ma non poteva a motivo della folla, perché era piccolo di statura.
{19:4} Allora per vederlo, corse avanti, e salí sopra un sicomoro, perché egli doveva passare per quella via.
{19:5} Quando Gesú giunse in quel luogo, alzati gli occhi, gli disse: «Zaccheo, scendi, presto, perché oggi debbo fermarmi a casa tua».
{19:6} Egli si affrettò a scendere e lo accolse con gioia.
{19:7} Veduto questo, tutti mormoravano, dicendo: «È andato ad alloggiare in casa di un peccatore!»
{19:8} Ma Zaccheo si fece avanti e disse al Signore: «Ecco, Signore, io do la metà dei miei beni ai poveri; se ho frodato qualcuno di qualcosa gli rendo il quadruplo».
{19:9} Gesú gli disse: «Oggi la salvezza è entrata in questa casa, poiché anche questo è figlio d'*Abraamo;
{19:10} perché il *Figlio dell'uomo è venuto per cercare e salvare ciò che era perduto».
{i19:11} La parabola delle dieci mine Mt 25:14-30
{19:11} Mentre essi ascoltavano queste cose, Gesú aggiunse una *parabola, perché era vicino a *Gerusalemme ed essi credevano che il regno di Dio stesse per manifestarsi immediatamente.
{19:12} Disse dunque: «Un uomo nobile se ne andò in un paese lontano per ricevere l'investitura di un regno e poi tornare.
{19:13} Chiamati a sé dieci suoi servi, diede loro dieci *mine e disse loro: “Fatele fruttare fino al mio ritorno”.
{19:14} Or i suoi concittadini l'odiavano e gli mandarono dietro degli ambasciatori per dire: “Non vogliamo che costui regni su di noi”.
{19:15} Quando egli fu tornato, dopo aver ricevuto l'investitura del regno, fece venire quei servi ai quali aveva consegnato il denaro, per sapere quanto ognuno avesse guadagnato mettendolo a frutto.
{19:16} Si presentò il primo e disse: “Signore, la tua mina ne ha fruttate altre dieci”.
{19:17} Il re gli disse: “Va bene, servo buono; poiché sei stato fedele nelle minime cose, abbi potere su dieci città”.
{19:18} Poi venne il secondo, dicendo: “La tua mina, Signore, ha fruttato cinque mine”.
{19:19} Egli disse anche a questo: “E tu sii a capo di cinque città”.
{19:20} Poi ne venne un altro che disse: “Signore, ecco la tua mina che ho tenuta nascosta in un fazzoletto,
{19:21} perché ho avuto paura di te che sei uomo duro; tu prendi quello che non hai depositato, e mieti quello che non hai seminato”.
{19:22} Il re gli disse: “Dalle tue parole ti giudicherò, servo malvagio! Tu sapevi che io sono un uomo duro, che prendo quello che non ho depositato e mieto quello che non ho seminato;
{19:23} perché non hai messo il mio denaro in banca, e io, al mio ritorno, lo avrei riscosso con l'interesse?”
{19:24} Poi disse a coloro che erano presenti: “Toglietegli la mina e datela a colui che ha dieci mine”.
{19:25} Essi gli dissero: “Signore, egli ha dieci mine!”
{19:26} “Io vi dico che a chiunque ha sarà dato; ma a chi non ha sarà tolto anche quello che ha.
{19:27} E quei miei nemici che non volevano che io regnassi su di loro, conduceteli qui e uccideteli in mia presenza”».
{i19:28} Ingresso trionfale di Gesú in Gerusalemme Gesú acclamato dai discepoli = (Mt 21:1-9; Mr 11:1-10; Gv 12:12-19) Za 9:9
{19:28} Dette queste cose, Gesú andava avanti, salendo a Gerusalemme.
{19:29} Come fu vicino a Betfage e a *Betania, presso il *monte detto degli Ulivi, mandò due discepoli, dicendo:
{19:30} «Andate nella borgata di fronte, nella quale, entrando, troverete un puledro legato, su cui non è mai salito nessuno; slegatelo e conducetelo qui da me.
{19:31} Se qualcuno vi domanda perché lo slegate, direte cosí: “Il Signore ne ha bisogno”».
{19:32} E quelli che erano stati mandati partirono e trovarono tutto come egli aveva detto loro.
{19:33} Mentre essi slegavano il puledro, i suoi padroni dissero loro: «Perché slegate il puledro?»
{19:34} Essi risposero: «Il Signore ne ha bisogno».
{19:35} E lo condussero a Gesú; e, gettati i loro mantelli sul puledro, vi fecero salire Gesú.
{19:36} Mentre egli avanzava stendevano i loro mantelli sulla via.
{19:37} Quando fu vicino alla città, alla discesa del monte degli Ulivi, tutta la folla dei discepoli, con gioia, cominciò a lodare Dio a gran voce per tutte le opere potenti che avevano viste,
{19:38} dicendo: « Benedetto il Re che viene nel nome del Signore; pace in cielo e gloria nei luoghi altissimi!»
{19:39} Alcuni *farisei, tra la folla, gli dissero: «Maestro, sgrida i tuoi discepoli!»
{19:40} Ma egli rispose: «Vi dico che se costoro tacciono, le pietre grideranno».
{i19:41} Il lamento di Gesú su Gerusalemme Mt 23:37-39; Lu 13:3435; 21:20-24; 3:9; Gr 8:18-9:1
{19:41} Quando fu vicino, vedendo la città, pianse su di essa, dicendo:
{19:42} «Oh se tu sapessi, almeno oggi, ciò che occorre per la tua pace! Ma ora è nascosto ai tuoi occhi.
{19:43} Poiché verranno su di te dei giorni nei quali i tuoi nemici ti faranno attorno delle trincee, ti accerchieranno e ti stringeranno da ogni parte;
{19:44} abbatteranno te e i tuoi figli dentro di te e non lasceranno in te pietra su pietra, perché tu non hai conosciuto il tempo nel quale sei stata visitata».
{i19:45} Gesú scaccia i mercanti dal tempio = (Mt 21:10-16; Mr 11:1115-18) Gv 2:13-17
{19:45} Poi, entrato nel *tempio, cominciò a scacciare i venditori,
{19:46} dicendo loro: «Sta scritto: “La mia casa sarà una casa di preghiera”, ma voi ne avete fatto un covo di ladri ».
{19:47} Ogni giorno insegnava nel tempio. Ma i capi dei *sacerdoti e gli *scribi e i notabili del popolo cercavano di farlo morire;
{19:48} ma non sapevano come fare, perché tutto il popolo, ascoltandolo, pendeva dalle sue labbra.
{i20:1} Dubbi sull'autorità di Gesú Cristo = (Mt 21:23-27; Mr 11:27-33) Lu 2:3435
{20:1} Uno di quei giorni, mentre insegnava al popolo nel *tempio ed evangelizzava, sopraggiunsero i capi dei *sacerdoti e gli *scribi con gli *anziani, e gli parlarono cosí:
{20:2} «Dicci con quale autorità fai queste cose, o chi ti ha dato questa autorità».
{20:3} Ed egli rispose loro: «Anch'io vi farò una domanda. Ditemi:
{20:4} il battesimo di *Giovanni veniva dal cielo o dagli uomini?»
{20:5} Ed essi ragionavano cosí tra di loro: «Se diciamo: dal cielo, egli ci dirà: “Perché non gli credeste?”
{20:6} Ma se diciamo: dagli uomini, tutto il popolo ci lapiderà, perché è persuaso che Giovanni fosse un *profeta».
{20:7} E risposero di non sapere da dove venisse.
{20:8} Gesú disse loro: «Neppure io vi dico con quale autorità faccio queste cose».
{i20:9} Parabola dei vignaiuoli = (Mt 21:33-46; Mr 12:1-12) Is 5:1-7
{20:9} Poi cominciò a dire al popolo questa *parabola: «Un uomo piantò una vigna, la affidò a dei vignaiuoli, e se ne andò in viaggio per molto tempo.
{20:10} Al tempo della raccolta mandò un servo da quei vignaiuoli perché gli dessero una parte del frutto della vigna; ma i vignaiuoli, dopo averlo percosso, lo rimandarono a mani vuote.
{20:11} Egli mandò un altro servo; ma dopo aver percosso e insultato anche questo, lo rimandarono a mani vuote.
{20:12} Egli ne mandò ancora un terzo; e quelli, dopo aver ferito anche questo, lo scacciarono.
{20:13} Allora il padrone della vigna disse: “Che farò? Manderò il mio diletto figlio; forse a lui porteranno rispetto”.
{20:14} Ma quando i vignaiuoli lo videro, fecero tra di loro questo ragionamento: “Costui è l'erede; uccidiamolo, affinché l'eredità diventi nostra”.
{20:15} E lo cacciarono fuori dalla vigna e lo uccisero. Dunque che cosa farà loro il padrone della vigna?
{20:16} Verrà e sterminerà quei vignaiuoli, e darà la vigna ad altri». Essi, udito ciò, dissero: «Non sia mai!»
{20:17} Ma egli li guardò in faccia e disse: «Che significa dunque ciò che sta scritto: “La pietra che i costruttori hanno rifiutata è quella che è diventata pietra angolare?”
{20:18} Chiunque cadrà su quella pietra si sfracellerà ed essa stritolerà colui sul quale cadrà».
{20:19} In quella stessa ora gli scribi e i capi dei sacerdoti cercarono di mettergli le mani addosso, ma temettero il popolo; perché capirono che egli aveva detto quella parabola per loro.
{i20:20} Il tributo a Cesare = (Mt 22:15-22; Mr 12:13-17)
{20:20} Si misero a osservare Gesú e gli mandarono delle spie che fingessero di essere giusti per coglierlo in fallo su una sua parola e consegnarlo, cosí, all'autorità e al potere del governatore.
{20:21} Costoro gli fecero una domanda: «Maestro, noi sappiamo che tu parli e insegni rettamente, e non hai riguardi personali, ma insegni la via di Dio secondo verità:
{20:22} ci è lecito, o no, pagare il tributo a *Cesare?»
{20:23} Ma egli, accortosi del loro tranello, disse:
{20:24} «Mostratemi un *denaro; di chi porta l'effigie e l'iscrizione?» Ed essi dissero: «Di Cesare».
{20:25} Ed egli a loro: «Rendete dunque a Cesare quello che è di Cesare, e a Dio quello che è di Dio».
{20:26} Essi non poterono coglierlo in fallo davanti al popolo; e, meravigliati della sua risposta, tacquero.
{i20:27} Dibattito sulla risurrezione = (Mt 22:23-33; Mr 12:18-27) 1 Co 15
{20:27} Poi si avvicinarono alcuni *sadducei, i quali negano che ci sia risurrezione, e lo interrogarono, dicendo:
{20:28} «Maestro, *Mosè ci ha prescritto: “Se il fratello di uno muore, avendo moglie ma senza figli, il fratello ne prenda la moglie e dia una discendenza a suo fratello”.
{20:29} C'erano dunque sette fratelli. Il primo prese moglie, e morí senza figli.
{20:30} Il secondo pure la sposò;
{20:31} poi il terzo; e cosí, fino al settimo, morirono senza lasciar figli.
{20:32} Infine morí anche la donna.
{20:33} Nella risurrezione, dunque, di chi sarà moglie quella donna? Perché tutti e sette l'hanno avuta per moglie».
{20:34} Gesú disse loro: «I figli di questo mondo sposano e sono sposati;
{20:35} ma quelli che saranno ritenuti degni di aver parte al mondo avvenire e alla risurrezione dai morti, non prendono né danno moglie;
{20:36} neanche possono piú morire perché sono simili agli angeli e sono figli di Dio, essendo figli della risurrezione.
{20:37} Che poi i morti risuscitino, lo dichiarò anche Mosè nel passo del «pruno», quando chiama il Signore, Dio di *Abraamo, Dio di *Isacco e Dio di *Giacobbe.
{20:38} Ora, egli non è Dio di morti, ma di vivi; perché per lui tutti vivono».
{20:39} Alcuni scribi, rispondendo, dissero: «Maestro, hai detto bene».
{20:40} E non osavano piú fargli alcuna domanda.
{i20:41} Gesú e gli scribi = (Mt 22:41-46; Mr 12:35-37) Is 9:56; Gr 23: 56
{20:41} Ed egli disse loro: «Come mai si dice che il Cristo è Figlio di *Davide?
{20:42} Poiché Davide stesso, nel libro dei Salmi, dice: “Il Signore ha detto al mio Signore: `Siedi alla mia destra,
{20:43} finché io abbia messo i tuoi nemici come sgabello dei tuoi piedi ´”.
{20:44} Davide dunque lo chiama Signore; come può essere suo figlio?»
{i20:45} = (Mt 23:1-33; Mr 12:38-40)
{20:45} Mentre tutto il popolo lo ascoltava, egli disse ai suoi discepoli:
{20:46} «Guardatevi dagli scribi, i quali passeggiano volentieri in lunghe vesti, amano essere salutati nelle piazze, e avere i primi posti nelle *sinagoghe e nei conviti;
{20:47} essi divorano le case delle vedove e fanno lunghe preghiere per mettersi in mostra. Costoro riceveranno una condanna maggiore».
{i21:1} L'offerta della vedova = Mr 12:41-44
{21:1} Poi, alzati gli occhi, Gesú vide dei ricchi che mettevano i loro doni nella cassa delle offerte.
{21:2} Vide anche una vedova poveretta che vi metteva due spiccioli;
{21:3} e disse: «In verità vi dico che questa povera vedova ha messo piú di tutti;
{21:4} perché tutti costoro hanno messo nelle offerte del loro superfluo; ma lei vi ha messo del suo necessario, tutto quello che aveva per vivere».
{i21:5} Il discorso sul monte degli Ulivi = (Mt 24:1-14; Mr 13:1-13)
{21:5} Alcuni gli fecero notare come il *tempio fosse adorno di belle pietre e di doni votivi, ed egli disse:
{21:6} «Verranno giorni in cui di tutte queste cose che voi ammirate non sarà lasciata pietra su pietra che non sia diroccata».
{21:7} Essi gli domandarono: «Maestro, quando avverranno dunque queste cose? E quale sarà il segno che tutte queste cose stanno per compiersi?»
{21:8} Egli disse: «Guardate di non farvi ingannare; perché molti verranno in nome mio, dicendo: “Sono io”; e: “Il tempo è vicino”. Non andate dietro a loro.
{21:9} Quando sentirete parlare di guerre e di sommosse, non siate spaventati; perché bisogna che queste cose avvengano prima; ma la fine non verrà subito».
{21:10} Allora disse loro: «Insorgerà nazione contro nazione e regno contro regno;
{21:11} vi saranno grandi terremoti, e in vari luoghi pestilenze e carestie; vi saranno fenomeni spaventosi e grandi segni dal cielo.
{21:12} Ma prima di tutte queste cose, vi metteranno le mani addosso e vi perseguiteranno consegnandovi alle *sinagoghe, e mettendovi in prigione, trascinandovi davanti a re e a governatori, a causa del mio nome.
{21:13} Ma ciò vi darà occasione di rendere testimonianza.
{21:14} Mettetevi dunque in cuore di non premeditare come rispondere a vostra difesa,
{21:15} perché io vi darò una parola e una sapienza alle quali tutti i vostri avversari non potranno opporsi né contraddire.
{21:16} Voi sarete traditi perfino da genitori, fratelli, parenti e amici; faranno morire parecchi di voi;
{21:17} e sarete odiati da tutti a causa del mio nome;
{21:18} ma neppure un capello del vostro capo perirà.
{21:19} Con la vostra costanza salverete le vostre vite.
{i21:20} = (Mt 24:15-51; Mr 13:14-37)
{21:20} «Quando vedrete *Gerusalemme circondata da eserciti, allora sappiate che la sua devastazione è vicina.
{21:21} Allora quelli che sono in *Giudea, fuggano sui monti; e quelli che sono in città, se ne allontanino; e quelli che sono nella campagna non entrino nella città.
{21:22} Perché quelli sono giorni di vendetta, affinché si adempia tutto quello che è stato scritto.
{21:23} Guai alle donne che saranno incinte, e a quelle che allatteranno in quei giorni! Perché vi sarà grande calamità nel paese e ira su questo popolo.
{21:24} Cadranno sotto il taglio della spada, e saranno condotti prigionieri fra tutti i popoli; e Gerusalemme sarà calpestata dai popoli, finché i tempi delle nazioni siano compiuti.
{21:25} Vi saranno segni nel sole, nella luna e nelle stelle; sulla terra, angoscia delle nazioni, spaventate dal rimbombo del mare e delle onde;
{21:26} gli uomini verranno meno per la paurosa attesa di quello che starà per accadere al mondo; poiché le potenze dei cieli saranno scrollate.
{21:27} Allora vedranno il *Figlio dell'uomo venire sulle nuvole con potenza e gloria grande.
{21:28} Ma quando queste cose cominceranno ad avvenire, rialzatevi, levate il capo, perché la vostra liberazione si avvicina».
{21:29} Disse loro una parabola: «Guardate il fico e tutti gli alberi;
{21:30} quando cominciano a germogliare, voi, guardando, riconoscete da voi stessi che l'estate è ormai vicina.
{21:31} Cosí anche voi, quando vedrete accadere queste cose, sappiate che il regno di Dio è vicino.
{21:32} In verità vi dico che questa generazione non passerà prima che tutte queste cose siano avvenute.
{21:33} Il cielo e la terra passeranno, ma le mie parole non passeranno.
{21:34} Badate a voi stessi, perché i vostri cuori non siano intorpiditi da stravizio, da ubriachezza, dalle ansiose preoccupazioni di questa vita e che quel giorno non vi venga addosso all'improvviso come un laccio;
{21:35} perché verrà sopra tutti quelli che abitano su tutta la terra.
{21:36} Vegliate dunque, pregando in ogni momento, affinché siate in grado di scampare a tutte queste cose che stanno per venire, e di comparire davanti al Figlio dell'uomo».
{21:37} Di giorno Gesú insegnava nel tempio; poi usciva e passava la notte sul *monte detto degli Ulivi.
{21:38} E tutto il popolo, la mattina presto, andava da lui nel tempio per ascoltarlo.
{i22:1} La passione, 22-23 Giuda decide di tradire Gesú = (Mt 26:1-16; Mr 14:1-11)
{22:1} La *festa degli Azzimi, detta la Pasqua, si avvicinava;
{22:2} e i capi dei *sacerdoti e gli *scribi cercavano il modo di farlo morire, ma temevano il popolo.
{22:3} Satana entrò in *Giuda, chiamato Iscariota, che era nel numero dei dodici.
{22:4} Egli andò a conferire con i capi dei sacerdoti e i capitani sul modo di consegnarlo nelle loro mani.
{22:5} Essi si rallegrarono e pattuirono di dargli del denaro.
{22:6} Egli fu d'accordo e cercava l'occasione buona per consegnare loro Gesú di nascosto alla folla.
{i22:7} L'ultima Pasqua. La cena del Signore = (Mt 26:17-20; Mr 14:12-17) Es 12; Gv 13:1-17
{22:7} Venne il giorno degli Azzimi, nel quale si doveva sacrificare la Pasqua.
{22:8} Gesú mandò *Pietro e *Giovanni, dicendo: «Andate a prepararci la cena pasquale, affinché la mangiamo».
{22:9} Essi gli chiesero: «Dove vuoi che la prepariamo?»
{22:10} Ed egli rispose loro: «Quando sarete entrati in città, vi verrà incontro un uomo che porta una brocca d'acqua; seguitelo nella casa dove egli entrerà.
{22:11} E dite al padrone di casa: “Il Maestro ti manda a dire: Dov'è la stanza nella quale mangerò la Pasqua con i miei discepoli?”
{22:12} Ed egli vi mostrerà, al piano di sopra, una grande sala ammobiliata; qui apparecchiate».
{22:13} Essi andarono e trovarono com'egli aveva detto loro e prepararono la Pasqua.
{22:14} Quando giunse l'ora, egli si mise a tavola, e gli *apostoli con lui.
{22:15} Egli disse loro: «Ho vivamente desiderato di mangiare questa Pasqua con voi, prima di soffrire;
{22:16} poiché io vi dico che non la mangerò piú, finché sia compiuta nel regno di Dio».
{22:17} E, preso un calice, rese grazie e disse: «Prendete questo e distribuitelo fra di voi;
{22:18} perché io vi dico che ormai non berrò piú del frutto della vigna, finché sia venuto il regno di Dio».
{i22:19} = (Mt 26:26-29; Mr 14:22-25; 1 Co 11:23-29)
{22:19} Poi prese del pane, rese grazie e lo spezzò, e lo diede loro dicendo: «Questo è il mio corpo che è dato per voi; fate questo in memoria di me».
{22:20} Allo stesso modo, dopo aver cenato, diede loro il calice dicendo: «Questo calice è il nuovo patto nel mio sangue, che è versato per voi.
{i22:21} Gesú rivela che sarà tradito = (Mt 26:21-25; Mr 14:18-21; Gv 13:18-30)
{22:21} «Del resto, ecco, la mano di colui che mi tradisce è con me sulla tavola.
{22:22} Perché il *Figlio dell'uomo, certo, se ne va, come è stabilito; ma guai a quell'uomo per mezzo del quale egli è tradito!»
{22:23} Ed essi cominciarono a domandarsi gli uni gli altri chi sarebbe mai, tra di loro, a far questo.
{i22:24} Chi sia il piú grande Mt 20:20-28; Gv 13:2-17 (Mt 18:1-4; Mr 10:35-45)
{22:24} Fra di loro nacque anche una contesa: chi di essi fosse considerato il piú grande.
{22:25} Ma egli disse loro: «I re delle nazioni le signoreggiano, e quelli che le sottomettono al loro dominio sono chiamati benefattori.
{22:26} Ma per voi non dev'essere cosí; anzi il piú grande tra di voi sia come il piú piccolo, e chi governa come colui che serve.
{22:27} Perché, chi è piú grande, colui che è a tavola oppure colui che serve? Non è forse colui che è a tavola? Ma io sono in mezzo a voi come colui che serve.
{22:28} Or voi siete quelli che avete perseverato con me nelle mie prove;
{22:29} e io dispongo che vi sia dato un regno, come il Padre mio ha disposto che fosse dato a me,
{22:30} affinché mangiate e beviate alla mia tavola nel mio regno, e sediate su troni per giudicare le dodici tribú d'*Israele.
{i22:31} Gesú predice il rinnegamento di Pietro = (Gv 13:31-38; Mt 26:30-35; Mr 14:29-31)
{22:31} «*Simone, Simone, ecco, Satana ha chiesto di vagliarvi come si vaglia il grano;
{22:32} ma io ho pregato per te, affinché la tua fede non venga meno; e tu, quando sarai convertito, fortifica i tuoi fratelli».
{22:33} Pietro gli disse: «Signore, sono pronto ad andare con te in prigione e alla morte».
{22:34} E Gesú: «Pietro, io ti dico che oggi il gallo non canterà, prima che tu abbia negato tre volte di conoscermi».
{22:35} Poi disse loro: «Quando vi mandai senza borsa, senza sacca da viaggio e senza calzari, vi è forse mancato qualcosa?» Essi risposero: «Niente». Ed egli disse loro:
{22:36} «Ma ora, chi ha una borsa, la prenda; cosí pure una sacca; e chi non ha spada, venda il mantello e ne compri una.
{22:37} Perché io vi dico che in me dev'essere adempiuto ciò che è scritto: “Egli è stato contato tra i malfattori”. Infatti, le cose che si riferiscono a me, stanno per compiersi».
{22:38} Ed essi dissero: «Signore, ecco qui due spade!» Ma egli disse loro: «Basta!»
{i22:39} Agonia di Gesú nel giardino del Getsemani = (Mt 26:36-46; Mr 14:32-42; Gv 18:12) cfr. Eb 5:7-8
{22:39} Poi, uscito, andò, come al solito, al *monte degli Ulivi; e anche i discepoli lo seguirono.
{22:40} Giunto sul luogo, disse loro: «Pregate di non entrare in tentazione».
{22:41} Egli si staccò da loro circa un tiro di sasso e postosi in ginocchio pregava, dicendo:
{22:42} «Padre, se vuoi, allontana da me questo calice! Però non la mia volontà, ma la tua sia fatta».
{22:43} [Allora gli apparve un angelo dal cielo per rafforzarlo.
{22:44} Ed essendo in agonia, egli pregava ancor piú intensamente; e il suo sudore diventò come grosse gocce di sangue che cadevano in terra.]
{22:45} E, dopo aver pregato, si alzò, andò dai discepoli e li trovò addormentati per la tristezza,
{22:46} e disse loro: «Perché dormite? Alzatevi e pregate, affinché non entriate in tentazione».
{i22:47} Tradimento di Giuda = (Mt 26:47-56; Mr 14:43-50; Gv 18:3-12)
{22:47} Mentre parlava ancora, ecco una folla; e colui che si chiamava Giuda, uno dei dodici, la precedeva, e si avvicinò a Gesú per baciarlo.
{22:48} Ma Gesú gli disse: «Giuda, tradisci il Figlio dell'uomo con un bacio?»
{22:49} Quelli che erano con lui, vedendo ciò che stava per succedere, dissero: «Signore, dobbiamo colpire con la spada?»
{22:50} E uno di loro percosse il servo del sommo sacerdote, e gli recise l'orecchio destro.
{22:51} Ma Gesú intervenne e disse: «Lasciate, basta!» E, toccato l'orecchio di quell'uomo, lo guarí.
{22:52} Gesú disse ai capi dei sacerdoti, ai capitani del *tempio e agli *anziani che erano venuti contro di lui: «Siete usciti con spade e bastoni, come contro un brigante!
{22:53} Mentre ero ogni giorno con voi nel tempio, non mi avete mai messo le mani addosso; ma questa è l'ora vostra, questa è la potenza delle tenebre».
{i22:54} Arresto di Gesú; il Signore rinnegato tre volte da Pietro = (Mt 26:575869-75; Mr 14:535466-72; Gv 18:12-1825-27)
{22:54} Dopo averlo arrestato, lo portarono via e lo condussero nella casa del sommo sacerdote; e Pietro seguiva da lontano.
{22:55} Essi accesero un fuoco in mezzo al *cortile, sedendovi intorno. Pietro si sedette in mezzo a loro.
{22:56} Una serva, vedendo Pietro seduto presso il fuoco, lo guardò fisso e disse: «Anche costui era con Gesú».
{22:57} Ma egli negò, dicendo: «Donna, non lo conosco».
{22:58} E poco dopo, un altro lo vide e disse: «Anche tu sei di quelli». Ma Pietro rispose: «No, uomo, non lo sono».
{22:59} Trascorsa circa un'ora, un altro insisteva, dicendo: «Certo, anche questi era con lui, poiché è *Galileo».
{22:60} Ma Pietro disse: «Uomo, io non so quello che dici». E subito, mentre parlava ancora, il gallo cantò.
{22:61} E il Signore, voltatosi, guardò Pietro; e Pietro si ricordò della parola che il Signore gli aveva detta: «Oggi, prima che il gallo canti, tu mi rinnegherai tre volte».
{22:62} E, andato fuori, pianse amaramente.
{i22:63} Gesú flagellato e percosso Gv 18:19-24 (Mt 26:6768; 27:1; Mr 14:65; 15:1)
{22:63} Gli uomini che tenevano Gesú, lo schernivano percotendolo;
{22:64} poi lo bendarono e gli domandavano: «Indovina, profeta! Chi ti ha percosso?»
{22:65} E dicevano molte altre cose contro di lui, bestemmiando.
{22:66} Appena fu giorno, gli anziani del popolo, i capi dei sacerdoti e gli scribi si riunirono, e lo condussero nel loro *sinedrio, dicendo:
{22:67} «Se tu sei il Cristo, diccelo». Ma egli disse loro: «Anche se ve lo dicessi, non credereste;
{22:68} e se io vi facessi delle domande, non rispondereste.
{22:69} Ma da ora in avanti il Figlio dell'uomo sarà seduto alla destra della potenza di Dio ».
{22:70} E tutti dissero: «Sei tu, dunque, il *Figlio di Dio?» Ed egli rispose loro: «Voi stessi dite che io lo sono».
{22:71} E quelli dissero: «Che bisogno abbiamo ancora di testimonianza? Lo abbiamo udito noi stessi dalla sua bocca».
{i23:1} Gesú davanti a Pilato = (Mt 27:211-14; Mr 15:2-5; Gv 18:28-38)
{23:1} Poi tutta l'assemblea si alzò e lo condussero da Pilato.
{23:2} E cominciarono ad accusarlo, dicendo: «Abbiamo trovato quest'uomo che sovvertiva la nostra nazione, istigava a non pagare i tributi a *Cesare e diceva di essere lui il Cristo re».
{23:3} Pilato lo interrogò, dicendo: «Sei tu il re dei Giudei?» E Gesú gli rispose: «Tu lo dici».
{23:4} Pilato disse ai capi dei *sacerdoti e alla folla: «Non trovo nessuna colpa in quest'uomo».
{23:5} Ma essi insistevano, dicendo: «Egli sobilla il popolo insegnando per tutta la *Giudea; ha cominciato dalla *Galilea ed è giunto fin qui».
{i23:6} Pilato manda Gesú da Erode Sl 2:1-3; At 4:25-28
{23:6} Quando Pilato udí questo, domandò se quell'uomo fosse Galileo.
{23:7} Saputo che egli era della giurisdizione di *Erode, lo mandò da Erode, che si trovava anch'egli a *Gerusalemme in quei giorni.
{23:8} Quando vide Gesú, Erode se ne rallegrò molto, perché da lungo tempo desiderava vederlo, avendo sentito parlare di lui; e sperava di vedergli fare qualche miracolo.
{23:9} Gli rivolse molte domande, ma Gesú non gli rispose nulla.
{23:10} Or i capi dei sacerdoti e gli *scribi stavano là, accusandolo con veemenza.
{23:11} Erode, con i suoi soldati, dopo averlo vilipeso e schernito, lo vestí di un manto splendido, e lo rimandò da Pilato.
{23:12} In quel giorno, Erode e Pilato divennero amici; prima infatti erano stati nemici.
{i23:13} Gesú o Barabba? = (Mt 27:15-30; Mr 15:6-19; Gv 18:38-19:16)
{23:13} Pilato, riuniti i capi dei sacerdoti, i magistrati e il popolo, disse loro:
{23:14} «Avete fatto comparire davanti a me quest'uomo come sovversivo; ed ecco, dopo averlo esaminato in presenza vostra, non ho trovato in lui nessuna delle colpe di cui l'accusate;
{23:15} e neppure Erode, poiché egli l'ha rimandato da noi; ecco egli non ha fatto nulla che sia degno di morte.
{23:16} Perciò, dopo averlo castigato lo libererò».
{23:17} [Ora egli aveva l'obbligo di liberare loro un carcerato in occasione della *festa; ]
{23:18} ma essi gridarono tutti insieme: «Fa' morire costui e liberaci *Barabba!»
{23:19} Barabba era stato messo in prigione a motivo di una sommossa avvenuta in città e di un omicidio.
{23:20} E Pilato parlò loro di nuovo perché desiderava liberare Gesú;
{23:21} ma essi gridavano: «Crocifiggilo, crocifiggilo!»
{23:22} Per la terza volta egli disse loro: «Ma che male ha fatto? Io non ho trovato nulla in lui, che meriti la morte. Perciò, dopo averlo castigato, lo libererò».
{23:23} Ma essi insistevano a gran voce, chiedendo che fosse crocifisso; e le loro grida finirono per avere il sopravvento.
{23:24} Pilato decise che fosse fatto quello che domandavano:
{23:25} liberò colui che era stato messo in prigione per sommossa e omicidio, e che essi avevano richiesto; ma abbandonò Gesú alla loro volontà.
{i23:26} In cammino verso il Golgota = (Mt 27:31-38; Mr 15:20-28; Gv 19:16-24) Ga 3:13
{23:26} Mentre lo portavano via, presero un certo *Simone, di *Cirene, che veniva dalla campagna, e gli misero addosso la croce perché la portasse dietro a Gesú.
{23:27} Lo seguiva una gran folla di popolo e di donne che facevano cordoglio e lamento per lui.
{23:28} Ma Gesú, voltatosi verso di loro, disse: «Figlie di Gerusalemme, non piangete per me, ma piangete per voi stesse e per i vostri figli.
{23:29} Perché, ecco, i giorni vengono nei quali si dirà: “Beate le sterili, i grembi che non hanno partorito e le mammelle che non hanno allattato”.
{23:30} Allora cominceranno a dire ai monti: “Cadeteci addosso”; e ai colli: “Copriteci”.
{23:31} Perché se fanno questo al legno verde, che cosa sarà fatto al secco?»
{23:32} Ora, altri due, malfattori, erano condotti per essere messi a morte insieme a lui.
{i23:33} La crocifissione di Gesú = (Mt 27:39-44; Mr 15:29-32; Gv 19:25-27) Sl 22:6-18
{23:33} Quando furono giunti al luogo detto «il Teschio », vi crocifissero lui e i malfattori, uno a destra e l'altro a sinistra.
{23:34} [Gesú diceva: «Padre, perdona loro, perché non sanno quello che fanno».] Poi divisero le sue vesti, tirandole a sorte.
{23:35} Il popolo stava a guardare. E anche i magistrati si beffavano di lui, dicendo: «Ha salvato altri, salvi sé stesso, se è il Cristo, l'Eletto di Dio!»
{23:36} Pure i soldati lo schernivano, accostandosi, presentandogli dell'aceto e dicendo:
{23:37} «Se tu sei il re dei Giudei, salva te stesso!»
{23:38} Vi era anche questa iscrizione sopra il suo capo: QUESTO È IL RE DEI GIUDEI.
{23:39} Uno dei malfattori appesi lo insultava, dicendo: «Non sei tu il Cristo? Salva te stesso e noi!»
{23:40} Ma l'altro lo rimproverava, dicendo: «Non hai nemmeno timor di Dio, tu che ti trovi nel medesimo supplizio?
{23:41} Per noi è giusto, perché riceviamo la pena che ci meritiamo per le nostre azioni; ma questi non ha fatto nulla di male».
{23:42} E diceva: «Gesú, ricòrdati di me quando entrerai nel tuo regno!»
{23:43} Gesú gli disse: «Io ti dico in verità, oggi tu sarai con me in *paradiso».
{i23:44} Morte di Gesú = (Mt 27:47-56; Mr 15:33-41; Gv 19:28-37) Is 53:5-12; Gv 1:29; Ro 5:6-8; 1 P 2:24; Ap 1:5
{23:44} Era circa l'*ora sesta, e si fecero tenebre su tutto il paese fino all'ora nona;
{23:45} il sole si oscurò. La *cortina del *tempio si squarciò nel mezzo.
{23:46} Gesú, gridando a gran voce, disse: «Padre, nelle tue mani rimetto lo spirito mio ». Detto questo, spirò.
{23:47} Il *centurione, veduto ciò che era accaduto, glorificava Dio dicendo: «Veramente, quest'uomo era giusto».
{23:48} E tutta la folla che assisteva a questo spettacolo, vedute le cose che erano accadute, se ne tornava battendosi il petto.
{23:49} Ma tutti i suoi conoscenti e le donne che lo avevano accompagnato dalla Galilea stavano a guardare queste cose da lontano.
{i23:50} Il seppellimento di Gesú = (Mt 27:57-61; Mr 15:42-47; Gv 19:38-42)
{23:50} C'era un uomo, di nome *Giuseppe, che era membro del Consiglio, uomo giusto e buono,
{23:51} il quale non aveva acconsentito alla deliberazione e all'operato degli altri. Egli era di *Arimatea, città della Giudea, e aspettava il regno di Dio.
{23:52} Si presentò a Pilato e chiese il corpo di Gesú.
{23:53} E, trattolo giú dalla croce, lo avvolse in un lenzuolo e lo mise in una tomba scavata nella roccia, dove nessuno era ancora stato deposto.
{23:54} Era il giorno della Preparazione, e stava per cominciare il sabato.
{23:55} Le donne che erano venute con Gesú dalla Galilea, seguito Giuseppe, guardarono la tomba, e come vi era stato deposto il corpo di Gesú.
{23:56} Poi, tornarono indietro e prepararono aromi e profumi. Durante il sabato si riposarono, secondo il comandamento.
{i24:1} La risurrezione di Gesú = (Mt 28:1-7; Mr 16:1-7; Gv 20:12) (Sl 16:8-10; At 2:23-32) (1 Co 15:1-28; At 17:31) Ro 4:2425; 1 P 1:34
{24:1} Ma il primo giorno della settimana, la mattina prestissimo, esse si recarono al sepolcro, portando gli aromi che avevano preparati.
{24:2} E trovarono che la pietra era stata rotolata dal sepolcro.
{24:3} Ma quando entrarono non trovarono il corpo del Signore Gesú.
{24:4} Mentre se ne stavano perplesse di questo fatto, ecco che apparvero davanti a loro due uomini in vesti risplendenti;
{24:5} tutte impaurite, chinarono il viso a terra; ma quelli dissero loro: «Perché cercate il vivente tra i morti?
{24:6} Egli non è qui, ma è risuscitato; ricordate come egli vi parlò quand'era ancora in *Galilea,
{24:7} dicendo che il *Figlio dell'uomo doveva essere dato nelle mani di uomini peccatori ed essere crocifisso, e il terzo giorno risuscitare».
{24:8} Esse si ricordarono delle sue parole.
{i24:9} = (Mt 28:8-10; Mr 16:8-11; Gv 20:3-10)
{24:9} Tornate dal sepolcro, annunziarono tutte queste cose agli undici e a tutti gli altri.
{24:10} Quelle che dissero queste cose agli *apostoli erano: *Maria Maddalena, Giovanna, *Maria, madre di *Giacomo, e le altre donne che erano con loro.
{24:11} Quelle parole sembrarono loro un vaneggiare e non prestarono fede alle donne.
{24:12} Ma *Pietro, alzatosi, corse al sepolcro; si chinò a guardare e vide solo le fasce; poi se ne andò, meravigliandosi dentro di sé per quello che era avvenuto.
{i24:13} Gesú sulla via per Emmaus Mr 16:1213; Ml 3:16
{24:13} Due di loro se ne andavano in quello stesso giorno a un villaggio di nome Emmaus, distante da *Gerusalemme sessanta *stadi;
{24:14} e parlavano tra di loro di tutte le cose che erano accadute.
{24:15} Mentre discorrevano e discutevano insieme, Gesú stesso si avvicinò e cominciò a camminare con loro.
{24:16} Ma i loro occhi erano impediti a tal punto che non lo riconoscevano.
{24:17} Egli domandò loro: «Di che discorrete fra di voi lungo il cammino?» Ed essi si fermarono tutti tristi.
{24:18} Uno dei due, che si chiamava Cleopa, gli rispose: «Tu solo, tra i forestieri, stando in Gerusalemme, non hai saputo le cose che vi sono accadute in questi giorni?»
{24:19} Egli disse loro: «Quali?» Essi gli risposero: «Il fatto di Gesú Nazareno, che era un *profeta potente in opere e in parole davanti a Dio e a tutto il popolo;
{24:20} come i capi dei *sacerdoti e i nostri magistrati lo hanno fatto condannare a morte e lo hanno crocifisso.
{24:21} Noi speravamo che fosse lui che avrebbe liberato *Israele; invece, con tutto ciò, ecco il terzo giorno da quando sono accadute queste cose.
{24:22} È vero che certe donne tra di noi ci hanno fatto stupire; andate la mattina di buon'ora al sepolcro,
{24:23} non hanno trovato il suo corpo, e sono ritornate dicendo di aver avuto anche una visione di angeli, i quali dicono che egli è vivo.
{24:24} Alcuni dei nostri sono andati al sepolcro e hanno trovato tutto come avevano detto le donne; ma lui non lo hanno visto».
{24:25} Allora Gesú disse loro: «O insensati e lenti di cuore a credere a tutte le cose che i profeti hanno dette!
{24:26} Non doveva il Cristo soffrire tutto ciò ed entrare nella sua gloria?»
{24:27} E, cominciando da *Mosè e da tutti i profeti, spiegò loro in tutte le Scritture le cose che lo riguardavano.
{24:28} Quando si furono avvicinati al villaggio dove andavano, egli fece come se volesse proseguire.
{24:29} Essi lo trattennero, dicendo: «Rimani con noi, perché si fa sera e il giorno sta per finire». Ed egli entrò per rimanere con loro.
{24:30} Quando fu a tavola con loro prese il pane, lo benedisse, lo spezzò e lo diede loro.
{24:31} Allora i loro occhi furono aperti e lo riconobbero; ma egli scomparve alla loro vista.
{24:32} Ed essi dissero l'uno all'altro: «Non sentivamo forse ardere il cuore dentro di noi mentr'egli ci parlava per la via e ci spiegava le Scritture?»
{24:33} E, alzatisi in quello stesso momento, tornarono a Gerusalemme e trovarono riuniti gli undici e quelli che erano con loro,
{24:34} i quali dicevano: «Il Signore è veramente risorto ed è apparso a *Simone».
{24:35} Essi pure raccontarono le cose avvenute loro per la via, e come era stato da loro riconosciuto nello spezzare il pane.
{i24:36} = (Mr 16:14-18; Gv 20:19-2324-29) Mt 28:16-20; At 1:23; 1 Co 15:5
{24:36} Ora, mentre essi parlavano di queste cose, Gesú stesso comparve in mezzo a loro, e disse: «Pace a voi!»
{24:37} Ma essi, sconvolti e atterriti, pensavano di vedere uno spirito.
{24:38} Ed egli disse loro: «Perché siete turbati? E perché sorgono dubbi nel vostro cuore?
{24:39} Guardate le mie mani e i miei piedi, perché sono proprio io; toccatemi e guardate; perché uno spirito non ha carne e ossa come vedete che ho io».
{24:40} E, detto questo, mostrò loro le mani e i piedi.
{24:41} Ma siccome per la gioia non credevano ancora e si stupivano, disse loro: «Avete qui qualcosa da mangiare?»
{24:42} Essi gli porsero un pezzo di pesce arrostito;
{24:43} egli lo prese, e mangiò in loro presenza.
{i24:44} La missione affidata ai discepoli At 1:8
{24:44} Poi disse loro: «Queste sono le cose che io vi dicevo quand'ero ancora con voi: che si dovevano compiere tutte le cose scritte di me nella legge di Mosè, nei profeti e nei Salmi».
{24:45} Allora aprí loro la mente per capire le Scritture e disse loro:
{24:46} «Cosí è scritto, che il Cristo avrebbe sofferto e sarebbe risorto dai morti il terzo giorno,
{24:47} e che nel suo nome si sarebbe predicato il ravvedimento per il perdono dei peccati a tutte le genti, cominciando da Gerusalemme.
{24:48} Voi siete testimoni di queste cose.
{24:49} Ed ecco io mando su di voi quello che il Padre mio ha promesso; ma voi, rimanete in questa città, finché siate rivestiti di potenza dall'alto».
{i24:50} L'ascensione di Gesú (Mr 16:1920; At 1:4-12) (Ef 1:19-23; Eb 9:111224; 10:1213)
{24:50} Poi li condusse fuori fin presso *Betania; e, alzate in alto le mani, li benedisse.
{24:51} Mentre li benediceva, si staccò da loro e fu portato su nel cielo.
{24:52} Ed essi, adoratolo, tornarono a Gerusalemme con grande gioia;
{24:53} e stavano sempre nel *tempio, benedicendo Dio.
