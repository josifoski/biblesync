{i1:1} Ang mga Kaliwat ni Adan hangtod kang Noe (Gen. 5:1-32; 10:1-32; 11:10-26)
{1:1} Ang mga kaliwat ni Adan mao sila si Set, Enosh,
{1:2} Kenan, Mahalalel, Jared,
{1:3} Enoc, Metusela, Lamec, ug Noe.
{1:4} Ang mga anak nga lalaki ni Noe mao sila si Shem, Ham, ug Jafet.
{i1:5} Ang mga Kaliwat ni Jafet
{1:5} Ang mga anak ni Jafet mao sila si Gomer, Magog, Madai, Javan, Tubal, Meshec, ug Tiras.
{1:6} Si Gomer may mga anak usab nga sila si Ashkenaz, Rifat, ug Togarma.
{1:7} Ang mga anak ni Javan mao sila si Elisha, Tarshish, Kitim, ug Rodanim.
{i1:8} Ang mga Kaliwat ni Ham
{1:8} Ang mga anak ni Ham mao sila si Cush, Mizraim, Put, ug Canaan.
{1:9} Si Cush may mga anak usab nga sila si Sheba, Havila, Sabta, Raama, ug Sabteca. Ang mga anak ni Raama mao si Sheba ug si Dedan.
{1:10} May usa pa ka anak si Cush nga ginganlan ug Nimrod. Kini si Nimrod nahimong bantogan nga manggugubat sa kalibotan.
{1:11} Si Mizraim mao ang katigulangan sa mga Ludhanon, Anamnon, Lehabnon, Naftunon,
{1:12} Patrusnon, Caslunon, ug sa mga Caftornon nga mao ang kagikan sa mga Filistinhon.
{1:13} Si Canaan mao ang amahan ni Sidon ug ni Het. Si Sidon ang kamagulangan.
{1:14} Si Canaan mao usab ang kagikan sa mga Jebusnon, Amornon, Girgasnon,
{1:15} Hivhanon, Arkhanon, Sinhanon,
{1:16} Arvadnon, Zemarnon, ug Hamatnon.
{i1:17} Ang mga Kaliwat ni Shem
{1:17} Ang mga anak ni Shem mao sila si Elam, Ashur, Arfaxad, Lud, ug Aram. Ang mga anak ni Aram mao sila si Uz, Hul, Geter, ug Meshec.
{1:18} Si Arfaxad amahan ni Shela, ug si Shela amahan ni Eber.
{1:19} May duha ka anak nga lalaki si Eber: ang usa ginganlag Peleg, tungod kay sa iyang panahon ang mga tawo sa kalibotan nabahin-bahin; ang ngalan sa iyang igsoon mao si Joktan.
{1:20} Si Joktan mao ang amahan nila ni Almodad, Shelef, Hazarmavet, Jera,
{1:21} Hadoram, Uzal, Dikla,
{1:22} Obal, Abimael, Sheba,
{1:23} Ofir, Havila, ug Jobab. Silang tanan mga anak ni Joktan.
{1:24} Mao kini ang mga kaliwat nga naggikan kang Shem: si Arfaxad, Shela,
{1:25} Eber, Peleg, Reu,
{1:26} Serug, Nahor, Tera,
{1:27} ug si Abram (nga mao usab si Abraham).
{i1:28} Ang mga Kaliwat ni Abraham (Gen. 25:1-412-16)
{1:28} Ang mga anak ni Abraham mao sila si Isaac ug si Ishmael.
{1:29} Ang mga anak ni Ishmael mao sila si Nebaiot (ang kamagulangan), Kedar, Adbeel, Mibsam,
{1:30} Mishma, Duma, Masa, Hadad, Tema,
{1:31} Jetur, Nafish, ug Kedema. Sila ang mga anak ni Ishmael.
{1:32} Ang mga anak ni Ketura, ang usa pa ka asawa ni Abraham, mao sila si Zimran, Jokshan, Medan, Midian, Ishbak, ug Shua. Ang mga anak ni Jokshan mao si Sheba ug si Dedan.
{1:33} Ang mga anak ni Midian mao sila si Efa, Efer, Hanoc, Abida, ug Eldaa. Silang tanan ang mga kaliwat ni Ketura.
{i1:34} Ang mga Kaliwat ni Esau (Gen. 36:1-19)
{1:34} Si Abraham mao ang amahan ni Isaac. Ang mga anak ni Isaac mao si Esau ug si Israel.
{1:35} Ang mga anak ni Esau mao sila si Elifaz, Reuel, Jeush, Jalam, ug Kora.
{1:36} Ang mga anak ni Elifaz mao sila si Teman, Omar, Zefo, Gatam, Kenaz, ug Amalek. Kini si Amalek anak niya kang Timna.
{1:37} Ang mga anak ni Reuel mao sila si Nahat, Zera, Shama, ug Miza.
{i1:38} Ang mga Edomhon (Gen. 36:20-30)
{1:38} Ang mga anak ni Seir mao sila si Lotan, Shobal, Zibeon, Ana, Dishon, Ezer, ug Dishan.
{1:39} Ang mga anak ni Lotan mao si Hori ug si Homam. Managsoon si Lotan ug si Timna.
{1:40} Ang mga anak ni Shobal mao sila si Alvan, Manahat, Ebal, Shefo, ug Onam. Ang mga anak ni Zibeon mao si Aya ug si Ana.
{1:41} Ang anak ni Ana mao si Dishon. Ang mga anak ni Dishon mao sila si Hemdan, Eshban, Itran, ug Keran.
{1:42} Ang mga anak ni Ezer mao sila si Bilhan, Zaavan, ug Jaakan. Ang mga anak ni Dishan mao si Uz ug si Aran.
{i1:43} Ang mga Hari sa Edom (Gen. 36:31-43)
{1:43} Mao kini ang mga hari sa Edom sa panahon nga wala pay hari ang mga Israelinhon: Si Bela nga taga-Dinhaba nga anak ni Beor.
{1:44} Pagkamatay niya, gipulihan siya ni Jobab nga anak ni Zera nga taga-Bozra.
{1:45} Pagkamatay ni Jobab, gipulihan siya ni Husham nga taga-Teman.
{1:46} Pagkamatay ni Husham, gipulihan siya ni Hadad nga taga-Avit nga anak ni Bedad. Kini si Hadad mao ang nakapildi sa mga Midianhon didto sa Moab.
{1:47} Pagkamatay ni Hadad, gipulihan siya ni Samla nga taga-Masreka.
{1:48} Pagkamatay ni Samla, gipulihan siya ni Saul nga taga-Rehobot nga duol sa Suba sa Eufrates.
{1:49} Pagkamatay ni Saul, gipulihan siya ni Baal Hanan nga anak ni Acbor.
{1:50} Pagkamatay ni Baal Hanan, gipulihan siya ni Hadad nga taga-Pai. Ang ngalan sa iyang asawa mao si Mehetabel nga anak ni Matred ug apo ni Mezahab.
{1:51} Unya namatay usab si Hadad. Mao kini sila ang mga pangulo sa mga tribo sa Edom: si Timna, Alva, Jetet,
{1:52} Oholibama, Elah, Pinon,
{1:53} Kenaz, Teman, Mibzar,
{1:54} Magdiel, ug si Iram.
{i2:1} Ang mga Anak ni Israel
{2:1} Mao kini ang mga anak nga lalaki ni Israel: sila si Reuben, Simeon, Levi, Juda, Isacar, Zebulun,
{2:2} Dan, Jose, Benjamin, Naftali, Gad, ug Asher.
{i2:3} Ang mga Kaliwat ni Juda
{2:3} May tulo ka anak si Juda sa iyang asawa nga si Batshua nga Canaanhon. Sila mao si Er, Onan, ug Shela. Si Er mao ang kamagulangan. Daotan siya atubangan sa Ginoo, busa gipatay siya sa Ginoo.
{2:4} May mga anak pa si Juda kang Tamar nga iyang umagad. Sila mao si Perez ug si Zera. Lima tanan ang anak ni Juda nga lalaki.
{2:5} Ang mga anak ni Perez mao sila si Hezron ug si Hamul.
{2:6} Ang mga anak ni Zera mao sila si Zimri, Etan, Heman, Calcol, ug Darda. Lima silang tanan.
{2:7} Ang anak ni Carmi mao si Acar. Kini si Acar nagdala ug kasamok sa Israel tungod sa wala niya pagtuman sa sugo bahin sa butang nga gihalad ngadto sa Dios.
{2:8} Ang anak ni Etan mao si Azaria.
{i2:9} Ang Kagikan ni David
{2:9} Ang mga anak ni Hezron mao sila si Jerameel, Ram, ug Caleb.
{2:10} Si Ram amahan ni Aminadab, ug si Aminadab amahan ni Nashon nga pangulo sa katawhan sa Juda.
{2:11} Si Nashon amahan ni Salmon, ug si Salmon amahan ni Boaz.
{2:12} Si Boaz amahan ni Obed, ug si Obed amahan ni Jesse.
{2:13} Ang kamagulangan nga anak ni Jesse mao si Eliab, ang ikaduha mao si Abinadab, ang ikatulo mao si Shimea,
{2:14} ang ikaupat mao si Netanel, ang ikalima mao si Radai,
{2:15} ang ikaunom mao si Ozem, ug ang ikapito mao si David.
{2:16} Ang ilang mga igsoon nga babaye mao sila si Zeruya ug si Abigail. Si Zeruya may tulo ka anak nga sila si Abishai, Joab, ug Asahel.
{2:17} Ang bana ni Abigail mao si Jeter nga Ishmaelinhon ug may anak sila nga si Amasa.
{i2:18} Ang mga Kaliwat ni Hezron kang Caleb ug sa Uban pa Niyang mga Anak
{2:18} Si Caleb nga anak ni Hezron may mga anak usab sa iyang asawa nga si Azuba nga ginganlan usab ug Jeriot. Sila mao si Jesher, Shobab, ug Ardon.
{2:19} Pagkamatay ni Azuba gipangasawa ni Caleb si Efrat ug may anak sila nga si Hur.
{2:20} Si Hur amahan ni Uri, ug si Uri amahan ni Bezalel.
{2:21} Sa dihang 60 na ka tuig ang edad ni Hezron, gipangasawa niya ang anak ni Makir, ang igsoon nga babaye ni Gilead. May anak sila nga si Segub.
{2:22} Si Segub amahan ni Jair, nga nagdumala sa 23 ka lungsod sa Gilead.
{2:23} (Apan giilog ni Geshur ug ni Aram ang mga lungsod nga gidumalahan ni Jair ug ang Kenat, lakip ang 60 ka mga baryo sa palibot niini.) Silang tanan mao ang mga kaliwat ni Makir nga amahan ni Gilead.
{2:24} Bag-o pa lang namatay si Hezron didto sa Caleb Efrata sa dihang nanganak ang iyang asawa nga si Abia. Ang ilang anak mao si Ashur nga amahan ni Tekoa.
{i2:25} Ang mga Kaliwat ni Hezron kang Jerameel
{2:25} Mao kini sila ang mga anak ni Jerameel nga kamagulangang anak ni Hezron: si Ram ang kamagulangan, sunod si Buna, Oren, Ozem, ug Ahia.
{2:26} Si Jerameel may usa pa ka asawa nga ginganlag si Atara. Siya ang inahan ni Onam.
{2:27} Ang mga anak ni Ram nga kamagulangang anak ni Jerameel mao sila si Maaz, Jamin, ug Eker.
{2:28} Ang mga anak ni Onam mao sila si Shamai ug si Jada. Ang mga anak ni Shamai mao sila si Nadab ug si Abishur.
{2:29} Ang ngalan sa asawa ni Abishur mao si Abihail. May mga anak sila nga mao si Aban ug si Molid.
{2:30} Ang mga anak ni Nadab mao sila si Seled ug si Apaim. Namatay si Seled nga walay anak.
{2:31} Ang anak ni Apaim mao si Ishi. Si Ishi amahan ni Sheshan, ug si Sheshan amahan ni Alai.
{2:32} Ang mga anak ni Jada nga igsoon ni Shamai mao sila si Jeter ug si Jonatan. Namatay si Jeter nga walay anak.
{2:33} Ang mga anak ni Jonatan mao sila si Pelet ug si Zaza. Kini sila ang mga kaliwat ni Jerameel.
{2:34} Walay anak nga lalaki si Sheshan kondili mga babaye lang. May sulugoon siya nga Ehiptohanon nga ginganlag si Jarha.
{2:35} Gipaasawa ni Sheshan kang Jarha ang usa sa iyang mga anak nga babaye, ug nanganak kini kang Atai.
{2:36} Si Atai amahan ni Natan, si Natan amahan ni Zabad,
{2:37} ug si Zabad amahan ni Eflal. Si Eflal amahan ni Obed,
{2:38} si Obed amahan ni Jehu, ug si Jehu amahan ni Azaria.
{2:39} Si Azaria amahan ni Helez, si Helez amahan ni Eleasa,
{2:40} ug si Eleasa amahan ni Sismai. Si Sismai amahan ni Shalum,
{2:41} si Shalum amahan ni Jekamia, ug si Jekamia amahan ni Elishama.
{i2:42} Ang Uban pang mga Kaliwat ni Caleb
{2:42} Ang kamagulangang anak nga lalaki ni Caleb nga igsoon ni Jerameel mao si Mesha nga amahan ni Zif. Ang ikaduha niya nga anak mao si Maresha nga amahan ni Hebron.
{2:43} Ang mga anak ni Hebron mao sila si Kora, Tapua, Rekem, ug Shema.
{2:44} Si Shema amahan ni Raham, ug si Raham amahan ni Jorkeam. Si Rekem amahan ni Shamai,
{2:45} si Shamai amahan ni Maon, ug si Maon amahan ni Bet Zur.
{2:46} Si Efa, ang lain pa nga asawa ni Caleb, nanganak kanila ni Haran, Moza, ug Gazez. Si Haran may anak nga si Gazez usab ang ngalan.
{2:47} Ang mga anak ni Jahdai mao sila si Regem, Jotam, Geshan, Pelet, Efa, ug Shaaf.
{2:48} Ang usa pa gayod ka asawa ni Caleb mao si Maaca. May mga anak sila nga sila si Sheber, Tirhana,
{2:49} Shaaf (nga amahan ni Madmana), ug Sheva (nga amahan ni Macbena ug ni Gibea). Ang anak nga babaye ni Caleb mao si Acsa.
{2:50} Kini sila ang mga kaliwat ni Caleb. Si Hur ang kamagulangan nga anak ni Caleb ug ni Efrata. Ang mga anak ni Hur mao sila si Shobal nga amahan ni Kiriat Jearim,
{i2:51} Ang mga Kaliwat sa Anak ni Caleb nga si Hur
{2:51} si Salma nga amahan ni Betlehem, ug si Haref nga amahan ni Bet Gader.
{2:52} Ang mga kaliwat ni Shobal nga amahan ni Kiriat Jearim mao ang mga katawhan sa Haroe, ang katunga sa mga lumulupyo sa Manuhot,
{2:53} ug ang mga kaliwat ni Kiriat Jearim nga mao ang mga Itrahanon, Puthanon, Shumatnon, ug Mishranon. Sila ang kagikan sa mga Zorahanon ug mga Eshtaolnon.
{2:54} Ang mga kaliwat ni Salma mao ang mga taga-Betlehem, ang mga Netofanon, ang mga taga-Atrot Bet Joab, ang katunga sa mga Manahatnon, ang mga Zorahanon,
{2:55} ug ang mga kaliwat sa mga eksperto sa pagsulat ug mga dokumento nga nagapuyo sa lungsod sa Jabez nga mao ang mga Tiratnon, Shimeatnon ug Sucatnon. Mao kini sila ang mga Kenhanon nga naggikan kang Hamat, nga amahan sa pamilya ni Recab.
{i3:1} Ang mga Anak nga Lalaki ni David
{3:1} Mao kini ang mga anak nga lalaki ni David nga nangatawo sa Hebron: Ang kamagulangan mao si Amnon nga anak niya kang Ahinoam nga taga-Jezreel. Ang ikaduha mao si Daniel nga ang inahan mao si Abigail nga taga-Carmel.
{3:2} Ang ikatulo mao si Absalom nga ang inahan mao si Maaca nga anak nga babaye sa hari sa Geshur nga si Talmai. Ang ikaupat mao si Adonia nga ang inahan mao si Hagit.
{3:3} Ang ikalima mao si Shefatia nga ang inahan mao si Abital. Ug ang ikaunom mao si Itream nga ang inahan mao si Egla.
{3:4} Kining unom natawo sa Hebron, diin naghari si David sulod sa pito ka tuig ug unom ka bulan. Naghari si David sa Jerusalem sulod sa 33 ka tuig.
{3:5} Ug mao kini ang iyang mga anak nga lalaki nga natawo didto: si Shimea, Shobab, Natan, ug Solomon. Kini silang upat anak niya sa iyang asawa nga si Batsheba nga anak ni Amiel.
{3:6} May siyam pa gayod siya ka mga anak nga lalaki nga mao sila si Ibhar, Elishua, Elifelet,
{3:7} Noga, Nefeg, Jafia,
{3:8} Elishama, Eliada, ug Elifelet.
{3:9} Mao kini sila ang mga anak nga lalaki ni David, gawas sa uban pa niyang mga anak nga lalaki sa uban pa niya nga mga asawa. May anak usab si David nga babaye nga mao si Tamar.
{i3:10} Ang mga Hari sa Juda
{3:10} Mao kini ang mga kaliwat ni Solomon nga nahimong hari: sila si Rehoboam, Abia, Asa, Jehoshafat,
{3:11} Jehoram, Ahazia, Joash,
{3:12} Amazia, Azaria, Jotam,
{3:13} Ahaz, Hezekia, Manase,
{3:14} Amon, ug Josia.
{3:15} Mao kini ang mga anak ni Josia: ang kamagulangan mao si Johanan, ang ikaduha si Jehoyakim, ang ikatulo si Zedekia, ug ang ikaupat si Shalum.
{3:16} Ang mipuli kang Jehoyakim ingon nga hari mao si Jehoyakin nga iyang anak. Ug ang mipuli kang Jehoyakin mao si Zedekia nga iyang uyoan.
{i3:17} Ang mga Kaliwat ni Jehoyakin
{3:17} Mao kini ang mga anak ni Jehoyakin, ang hari nga gibihag ngadto sa Babilonia: sila si Shealtiel,
{3:18} Malkiram, Pedaya, Shenazar, Jekamia, Hoshama, ug si Nedabia.
{3:19} Ang mga anak ni Pedaya mao si Zerubabel ug si Shimei. Ang mga anak ni Zerubabel mao si Meshulam ug si Hanania. Ang ilang igsoon nga babaye mao si Shelomit.
{3:20} May lima pa ka anak si Zerubabel nga mao sila si Hashuba, Ohel, Berekia, Hasadia, ug Jushab Hesed.
{3:21} Ang mga anak ni Hanania mao sila si Pelatia ug si Jeshaya. Si Jeshaya amahan ni Refaya, si Refaya amahan ni Arnan, si Arnan amahan ni Obadia, ug si Obadia amahan ni Shecania.
{3:22} Ang mga kaliwat ni Shecania mao si Shemaya ug ang mga anak niini nga sila si Hatush, Igal, Baria, Nearia, ug Shafat — unom silang tanan.
{3:23} Ang mga anak ni Nearia mao sila si Elioenai, Hizkia, ug Azrikam — tulo silang tanan.
{3:24} Ang mga anak ni Elioenai mao sila si Hodavia, Eliashib, Pelaya, Akub, Johanan, Delaya, ug Anani — pito silang tanan.
{i4:1} Ang Uban pang mga Kaliwat ni Juda
{4:1} Mao kini ang uban pang mga kaliwat ni Juda: sila si Perez, Hezron, Carmi, Hur, ug Shobal.
{4:2} Ang anak ni Shobal nga si Reaya mao ang amahan ni Jahat. Si Jahat mao ang amahan ni Ahumai ug ni Lahad. Sila ang mga katigulangan sa mga Zorahanon.
{4:3} Mao kini ang mga anak ni Etam: sila si Jezreel, Ishma, ug Idbash. Ang ilang igsoong babaye mao si Hazelelponi.
{4:4} Si Penuel amahan ni Gedor, ug si Ezer amahan ni Husha. Kini sila mga kaliwat ni Hur, ang kamagulangang anak ni Efrata. Si Hur mao ang katigulangan sa mga taga-Betlehem.
{4:5} Si Ashur nga amahan ni Tekoa may duha ka asawa, si Hela ug si Naara.
{4:6} Mao kini ang iyang mga anak kang Naara: sila si Ahuzam, Hefer, Temeni, ug Haahashtari.
{4:7} Ang iyang mga anak kang Hela mao sila si Zeret, Izhar, Etnan,
{4:8} ug Koz. Kini si Koz amahan ni Anub ug ni Zobeba, ug siya ang katigulangan sa pamilya ni Aharhel nga anak ni Harum.
{4:9} May usa ka tawo nga ginganlag Jabez. Mas tinahod siya kaysa iyang mga igsoong lalaki. Ginganlan siya sa iyang inahan ug Jabez, kay ingon sa iyang inahan, “Naglisod gayod ako sa pagpanganak kaniya.”
{4:10} Nag-ampo si Jabez sa Dios sa Israel: “Hinaut nga panalanginan mo ako ug palapdon mo ang akong teritoryo. Ubani ako ug ilikay sa mga katalagman aron dili ako masakitan.” Ug gitubag sa Dios ang iyang hangyo.
{4:11} Si Kelub nga igsoon ni Susa amahan ni Mehir. Si Mehir amahan ni Eshton, ug
{4:12} si Eshton amahan nila ni Bet Rafa, Pasea, ug ni Tehina. Si Tehina amahan ni Ir Nahash. Sila ang mga kaliwat ni Reca.
{4:13} Ang mga anak ni Kenaz mao si Otniel ug si Seraya. Ang mga anak ni Otniel mao si Hatat ug si Meonotai.
{4:14} Si Meonotai amahan ni Ofra. Si Seraya amahan ni Joab. Si Joab ang nagpundar sa Kapatagan sa mga Panday. Gitawag kini nga Kapatagan sa mga Panday tungod kay didto nagpuyo ang daghang mga panday.
{4:15} Mao kini ang mga anak ni Caleb nga anak ni Jefune: sila si Iru, Elah, ug Naam. Ang anak ni Elah mao si Kenaz.
{4:16} Ang mga anak ni Jehalelel mao sila si Zif, Zifa, Tiria, ug Asarel.
{4:17} Ang mga anak ni Ezra mao sila si Jeter, Mered, Efer, ug Jalon. Si Mered may asawa nga si Bitia nga anak sa hari sa Ehipto. May mga anak sila nga sila si Miriam, Shamai, ug
{4:18} Ishba. Si Ishba amahan ni Eshtemoa. May asawa usab si Mered nga taga-Juda ug may anak sila nga si Jered (nga amahan ni Gedor), Heber (nga amahan ni Soco), ug si Jekutiel (nga amahan ni Zanoa).
{4:19} Gipangasawa ni Hodia ang igsoon ni Naham. Ang usa sa ilang mga anak mao ang amahan ni Keila nga Garminhon, ug ang usa mao ang amahan ni Eshtemoa nga Maacatnon.
{4:20} Ang mga anak ni Shimon mao sila si Amnon, Rina, Ben Hanan, ug Tilon. Ang mga kaliwat ni Ishi mao si Zohet ug si Ben Zohet.
{4:21} Mao kini ang mga kaliwat ni Shela nga anak ni Juda: si Er (nga amahan ni Leca), si Laada (nga amahan ni Maresha), ang mga pamilya sa mga trabahante sa buhatanan ug linen sa Bet Ashbea,
{4:22} si Jokim, ang katawhan sa Cozeba, si Joash, ug si Saraf nga nagdumala sa Moab ug Jashubi Lehem. (Kini nga lista gikan sa karaang mga dokumento.)
{4:23} Sila ang mga magkukolon nga nagpuyo sa Netaim ug Gedera. Nagatrabaho sila alang sa hari.
{i4:24} Ang mga Kaliwat ni Simeon
{4:24} Ang mga anak ni Simeon mao sila si Nemuel, Jamin, Jarib, Zera, ug Shaul.
{4:25} Si Shaul amahan ni Shalum, si Shalum amahan ni Mibsam, ug si Mibsam amahan ni Mishma.
{4:26} Si Mishma amahan ni Hamuel, si Hamuel amahan ni Zacur, ug si Zacur amahan ni Shimei.
{4:27} May 16 ka mga anak nga lalaki si Shimei ug unom ka mga anak nga babaye. Apan gamay ra ang mga anak sa iyang mga igsoon, busa ang ilang tribo dili sama kadaghan sa katawhan sa Juda.
{4:28} Nagpuyo sila sa Beersheba, Molada, Hazar Shual,
{4:29} Bilha, Ezem, Tolad,
{4:30} Betuel, Horma, Ziklag,
{4:31} Bet Markabot, Hazar Susim, Bet Biri, ug Shaaraim. Mao kini ang ilang mga lungsod hangtod sa paghari ni David.
{4:32} Nagpuyo usab sila sa lima ka lungsod sa Etam, Ain, Rimon, Token, ug Ashan,
{4:33} ug lakip usab sa mga baryo sa palibot niini nga mga lungsod hangtod sa Baalat. Mao kini ang mga dapit nga ilang gipuy-an, ug aduna silay gitipigang listahan sa ilang mga kaliwat. Mao kini ang uban pa nga mga kaliwat ni Simeon:
{4:34} sila si Meshobab, Jamlec, Josha (nga anak ni Amazia),
{4:35} Joel, Jehu (nga anak ni Joshibia ug apo ni Seraya, ug apo sa tuhod ni Aziel),
{4:36} Elioenai, Jaakoba, Jeshohaya, Asaya, Adiel, Jesimiel, Benaya,
{4:37} ug Ziza (nga anak ni Shifi ug apo ni Alon, ug apo sa tuhod ni Jedaya. Kini si Jedaya anak ni Shimri ug apo ni Shemaya).
{4:38} Kini sila mga pangulo sa ilang mga pamilya. Midaghan pag-ayo ang ilang mga kaliwat,
{4:39} busa nakaabot sila hangtod sa Gedor, ngadto sa sidlakang bahin sa kapatagan, aron sa pagpangitag sabsabanan sa ilang mga karnero.
{4:40} Nakakita sila didto ug labong ug maayo nga sabsabanan. Halapad kini nga dapit ug malinawon. Didto nagpuyo kaniadto ang ubang mga kaliwat ni Ham.
{4:41} Apan niadtong panahon nga si Hezekia ang hari sa Juda, gisulong sila sa mga kaliwat ni Simeon kansang mga ngalan nahisgotan sa ibabaw. Giapil pagsulong sa mga kaliwat ni Simeon ang mga Meunhon nga didto usab namuyo, ug gilaglag sa hingpit. Unya mipuli pagpuyo sa maong dapit ang mga kaliwat ni Simeon, tungod kay may sabsabanan didto alang sa ilang mga karnero.
{4:42} Misulong ang 500 kanila sa kabungtoran sa Seir. Gipangulohan sila ni Pelatia, Neria, Refaya, ug Uziel, nga mga anak ni Ishi.
{4:43} Gipatay nila ang nahibiling mga Amaleknon didto, ug sila nay nagpuyo didto hangtod karon.
{i5:1} Ang mga Kaliwat ni Reuben
{5:1} Si Reuben mao ang kamagulangan nga anak ni Israel. Apan tungod kay nakighilawas si Reuben sa usa sa mga asawa sa iyang amahan, ang iyang katungod isip kamagulangan gihatag ngadto sa mga anak sa iyang igsoon nga si Jose. Busa wala ilista si Reuben sa listahan sa ilang mga kaliwat ingon nga kamagulangan nga anak.
{5:2} Ug bisag gamhanan si Juda kaysa iyang mga igsoon ug ang pangulo naggikan sa iyang tribo, ang katungod isip kamagulangan gihatag ngadto kang Jose.
{5:3} Mao kini ang mga anak ni Reuben, ang kamagulangang anak ni Israel: sila si Hanoc, Palu, Hezron, ug Carmi.
{5:4} Mao kini ang mga kaliwat ni Joel: sila si Shemaya, Gog, Shimei,
{5:5} Micas, Reaya, Baal,
{5:6} ug Beera. Si Beera ang pangulo sa mga kaliwat ni Reuben sa dihang gibihag sila ni Tiglat Pileser nga hari sa Asiria.
{5:7} Mao kini ang mga paryente ni Beera nga nalista sa listahan sa ilang mga kaliwat. Gilista sila sumala sa ilang tribo: si Jeil (ang pangulo), si Zacarias,
{5:8} ug si Bela nga anak ni Azaz. Kini si Azaz anak ni Shema ug apo ni Joel. Kini nga mga kaliwat ni Reuben nagpuyo sa mga dapit sa Aroer hangtod sa Nebo ug Baal Meon.
{5:9} Ug tungod kay midaghan ang ilang kahayopan didto sa Gilead, nakaabot sila hangtod sa sidlakan, sa utlanan sa disyerto paingon sa Suba sa Eufrates.
{5:10} Sa panahon ni Haring Saul, nakiggira sila sa mga Hagarnon ug gipildi nila kini. Gisakop nila ang mga dapit sa mga Hagarnon sa tibuok sidlakang bahin sa Gilead.
{i5:11} Ang mga Kaliwat ni Gad
{5:11} Nagpuyo ang mga kaliwat ni Gad sa kayutaan sa Bashan hangtod sa Saleca. Kasikbit kini sa kayutaan sa mga kaliwat ni Reuben.
{5:12} Mao kini ang mga kaliwat ni Gad: si Joel, nga mao ang pangulo sa Bashan, ang sunod kaniya mao si Shafam, unya si Janai ug si Shafat.
{5:13} Ang ilang mga paryente sumala sa tagsa-tagsa nila ka pamilya mao sila si Micael, Meshulam, Sheba, Jorai, Jacan, Zia, ug Eber — pito silang tanan.
{5:14} Sila ang mga kaliwat ni Abihail nga anak ni Huri. Si Huri anak ni Jaroa ug apo ni Gilead, ug apo sa tuhod ni Micael. Kini si Micael anak ni Jeshishai ug apo ni Jado, ug apo sa tuhod ni Buz.
{5:15} Si Ahi nga anak ni Abdiel ug apo ni Guni mao ang pangulo sa ilang mga pamilya.
{5:16} Nagpuyo sila sa Gilead, didto sa Bashan, ug sa mga baryo sa palibot niini, ug sa tibuok sabsabanan sa Sharon.
{5:17} Kini silang tanan nalista sa listahan sa mga kaliwat niadtong panahon sa paghari ni Jotam sa Juda ug ni Jeroboam sa Israel.
{5:18} May 44,760 ka mga sundalo sa tribo ni Reuben, Gad, ug sa katunga sa tribo ni Manase. Gibansay sila alang sa gira ug hanas silang mogamit ug mga taming, espada, ug pana.
{5:19} Nakiggira sila sa mga Hagarnon, Jeturnon, Nafishnon, ug Nodabnon.
{5:20} Nangayo sila ug tabang sa Dios sa dihang nakiggira sila, ug gitubag sa Dios ang ilang pag-ampo tungod kay misalig sila kaniya. Busa gipadaog sila sa Dios batok sa mga Hagarnon ug sa tanang mga kaabin niini.
{5:21} Gipanguha nila ang kahayopan sa mga Hagarnon: 50,000 ka mga kamelyo, 250,000 ka mga karnero, ug 2,000 ka mga asno. Gibihag usab nila ang 100,000 ka mga tawo,
{5:22} ug daghan ang ilang napatay tungod kay gitabangan sila sa Dios sa pagpakiggira. Ug mipuyo sila sa mga dapit sa mga Hagarnon hangtod nga gibihag sila ngadto sa Asiria.
{i5:23} Ang Katunga sa Tribo ni Manase
{5:23} Ang katunga sa tribo ni Manase nagpuyo sa kayutaan gikan sa Bashan paingon sa Baal Hermon, sa Senir, ug sa Bukid sa Hermon. Daghan kaayo sila.
{5:24} Mao kini ang mga pangulo sa ilang mga pamilya: sila si Efer, Ishi, Eliel, Azriel, Jeremias, Hodavia, ug Jadiel. Mga maisog sila nga mga sundalo ug bantogan nga mga pangulo sa ilang mga pamilya.
{5:25} Apan wala sila magmatinumanon sa Dios sa ilang mga katigulangan. Misimba hinuon sila sa mga dios sa mga katawhan niadtong yutaa nga gilaglag sa Dios.
{5:26} Busa gisugo sa Dios sa Israel nga sulongon sila ni Pul (gitawag usab ug Tiglat Pileser) nga hari sa Asiria. Gibihag ni Pul ang mga tribo ni Reuben, Gad, ug ang katunga sa tribo ni Manase, ug gidala sa Hala, Habor, Hara, ug sa Suba sa Gozan, diin atua sila hangtod karon.
{i6:1} Ang mga Kaliwat ni Levi nga mga Pari
{6:1} Mao kini ang mga anak ni Levi: si Gershon, Kohat, ug Merari.
{6:2} Ang mga anak ni Kohat mao sila si Amram, Izhar, Hebron, ug Uziel.
{6:3} Ang mga anak ni Amram mao sila si Aaron, Moises, ug Miriam. Ang mga anak ni Aaron mao sila si Nadab, Abihu, Eleazar, ug Itamar.
{6:4} Si Eleazar amahan ni Finehas, si Finehas amahan ni Abishua,
{6:5} ug si Abishua amahan ni Buki. Si Buki amahan ni Uzi,
{6:6} si Uzi amahan ni Zerahia, ug si Zerahia amahan ni Merayot.
{6:7} Si Merayot amahan ni Amaria, si Amaria amahan ni Ahitub,
{6:8} ug si Ahitub amahan ni Zadok. Si Zadok amahan ni Ahimaaz,
{6:9} si Ahimaaz amahan ni Azaria, ug si Azaria amahan ni Johanan.
{6:10} Si Johanan amahan ni Azaria nga mao ang nag-alagad ingon nga pari sa templo nga gipatukod ni Solomon didto sa Jerusalem.
{6:11} Si Azaria amahan ni Amaria, si Amaria amahan ni Ahitub,
{6:12} ug si Ahitub amahan ni Zadok. Si Zadok amahan ni Shalum,
{6:13} si Shalum amahan ni Hilkia, ug si Hilkia amahan ni Azaria.
{6:14} Si Azaria amahan ni Seraya, ug si Seraya amahan ni Jehozadak.
{6:15} Kini si Jehozadak naapil pagkabihag sa dihang gipabihag sa Ginoo ang katawhan sa Jerusalem ug Juda kang Nebucadnezar.
{i6:16} Ang mga Kaliwat ni Levi nga mga Levita
{6:16} Ang mga anak ni Levi mao sila si Gershon, Kohat, ug Merari.
{6:17} Ang mga anak ni Gershon mao si Libni ug si Shimei.
{6:18} Ang mga anak ni Kohat mao sila si Amram, Izhar, Hebron, ug Uziel.
{6:19} Ang mga anak ni Merari mao si Mali ug si Mushi. Mao kini ang mga pamilya sa mga Levita, nga nalista sumala sa ilang mga katigulangan:
{6:20} Sa mga kaliwat ni Gershon: si Libni, Jahat, Zima,
{6:21} Joa, Iddo, Zera, ug si Jeaterai.
{6:22} Sa mga kaliwat ni Kohat: si Aminadab, Kora, Asir,
{6:23} Elkana, Ebiasaf, Asir,
{6:24} Tahat, Uriel, Uzia, ug si Shaul.
{6:25} Sa mga kaliwat ni Elkana: sila si Amasai, Ahimot,
{6:26} Elkana, Zofai, Nahat,
{6:27} Eliab, Jeroham, Elkana, ug Samuel.
{6:28} Ang mga anak ni Samuel mao si Joel, ang kamagulangan, ug ang ikaduha mao si Abia.
{6:29} Sa mga kaliwat ni Merari: sila si Mali, Libni, Shimei, Uza,
{6:30} Shimea, Haggia, ug si Asaya.
{i6:31} Ang mga Musikero sa Templo
{6:31} Mao kini ang mga tawo nga gitugyanan ni David sa pag-awit ug pagtukar diha sa balay sa Ginoo human mabalhin didto ang Kahon sa Kasabotan.
{6:32} Nag-alagad sila pinaagi sa pag-awit didto sa Tolda nga Simbahan, nga gitawag usab ug Tolda nga Tagboanan, hangtod sa panahon nga napatukod ni Solomon ang templo sa Ginoo didto sa Jerusalem. Gihimo nila ang ilang buluhaton sumala sa mga lagda nga gihatag kanila.
{6:33} Mao kini sila ang mga nag-alagad uban sa ilang mga anak: Ang kaliwat ni Kohat nga si Heman nga usa ka musikero. (Si Heman anak ni Joel. Si Joel anak ni Samuel. Si Samuel anak ni Elkana.
{6:34} Si Elkana anak ni Jeroham. Si Jehoram anak ni Eliel. Si Eliel anak ni Toa.
{6:35} Si Toa anak ni Zuf. Si Zuf anak ni Elkana. Si Elkana anak ni Mahat. Si Mahat anak ni Amasai.
{6:36} Si Amasai anak ni Elkana. Si Elkana anak ni Joel. Si Joel anak ni Azaria. Si Azaria anak ni Zefanias.
{6:37} Si Zefanias anak ni Tahat. Si Tahat anak ni Asir. Si Asir anak ni Ebiasaf. Si Ebiasaf anak ni Kora.
{6:38} Si Kora anak ni Izhar. Si Izhar anak ni Kohat. Si Kohat anak ni Levi. Si Levi anak ni Israel.)
{6:39} Ang kaliwat ni Gershon nga si Asaf nga mao ang luyo-luyo ni Heman. (Si Asaf anak ni Berekia. Si Berekia anak ni Shimea.
{6:40} Si Shimea anak ni Micael. Si Micael anak ni Baasea. Si Baasea anak ni Malkia.
{6:41} Si Malkia anak ni Etni. Si Etni anak ni Zera. Si Zera anak ni Adaya.
{6:42} Si Adaya anak ni Etan. Si Etan anak ni Zima. Si Zima anak ni Shimei.
{6:43} Si Shimei anak ni Jahat. Si Jahat anak ni Gershon. Si Gershon anak ni Levi.)
{6:44} Ang kaliwat ni Merari nga si Etan nga mao ang ikaduhang sinaligan ni Heman. (Si Etan anak ni Kishi. Si Kishi anak ni Abdi. Si Abdi anak ni Maluc.
{6:45} Si Maluc anak ni Hashabia. Si Hashabia anak ni Amazia. Si Amazia anak ni Hilkia.
{6:46} Si Hilkia anak ni Amzi. Si Amzi anak ni Bani. Si Bani anak ni Shemer.
{6:47} Si Shemer anak ni Mali. Si Mali anak ni Mushi. Si Mushi anak ni Merari. Ug si Merari anak ni Levi.)
{6:48} Ang ilang mga paryente nga sama usab kanila nga mga Levita, gisaligan sa ubang mga buluhaton sa Tolda nga Tagboanan, ang balay sa Dios.
{6:49} Apan si Aaron ug ang iyang mga kaliwat mao ang nagahalad sa mga halad nga sinunog ug sa insenso. Sila usab ang nagabuhat sa tanang buluhaton nga may kalabotan sa Labing Balaang Dapit, ug sa paghalad alang sa kapasayloan sa sala sa Israel. Gihimo nila kini sumala sa tanang gisugo ni Moises nga alagad sa Dios.
{6:50} Mao kini ang mga kaliwat ni Aaron: si Eleazar, Finehas, Abishua,
{6:51} Buki, Uzi, Zerahia,
{6:52} Merayot, Amaria, Ahitub,
{6:53} Zadok, ug Ahimaaz.
{i6:54} Ang mga Yuta sa mga Kaliwat ni Levi
{6:54} Mao kini ang mga dapit nga gihatag ngadto sa mga kaliwat ni Aaron nga gikan sa pamilya ni Kohat. Sila ang unang gihatagan ug yuta pinaagi sa pagripa.
{6:55} Naglangkob kini sa Hebron sa Juda ug sa mga sabsabanan sa palibot niini.
{6:56} Apan ang mga kaumahan ug ang mga baryo sa palibot sa Hebron gihatag kang Caleb nga anak ni Jefune.
{6:57} Busa gihatag ngadto sa mga kaliwat ni Aaron kining mosunod nga mga dapit lakip ang mga sabsabanan niini: Hebron (ang dalangpanan nga lungsod), Libna, Jatir, Eshtemoa,
{6:58} Hilen, Debir,
{6:59} Ashan, Juta, ug Bet Shemesh.
{6:60} Ug gikan sa yuta sa tribo ni Benjamin gihatag kanila ang Gibeon, Geba, Alemet, ug Anatot, lakip na ang mga sabsabanan niini nga mga dapit. 13 tanan ka lungsod ang gihatag ngadto sa mga kaliwat ni Kohat.
{6:61} Ang ubang mga kaliwat ni Kohat gihatagan pinaagi sa pagripa ug napulo ka lungsod gikan sa kayutaan sa katunga sa tribo ni Manase.
{6:62} Ang mga kaliwat ni Gershon gihatagan ug 13 ka lungsod gikan sa bahin sa mga tribo ni Isacar, Asher, Naftali, ug gikan sa katunga sa tribo ni Manase didto sa Bashan.
{6:63} Ang mga kaliwat ni Merari gihatagan ug 12 ka lungsod gikan sa tribo ni Reuben, Gad, ug Zebulun.
{6:64} Busa gihatag sa mga Israelinhon ngadto sa mga kaliwat ni Levi, pinaagi sa pagripa,
{6:65} ang nasangpit nga mga lungsod nga gikan sa tribo ni Juda, Simeon, ug Benjamin.
{6:66} Ang uban nga mga kaliwat ni Kohat gihatagan ug mga lungsod gikan sa tribo ni Efraim.
{6:67} Gihatag kanila kining mosunod nga mga dapit apil ang mga
{6:68} sabsabanan libot niini: ang Shekem (ang dalangpanan nga lungsod) sa
{6:69} kabungtoran sa Efraim, ang Gezer, Jokmeam, Bet Horon, Ayalon ug Gat Rimon.
{6:70} Ang uban pa nga kaliwat ni Kohat gihatagan sa ilang isigka-Israelinhon ug mga lungsod gikan sa bahin sa katunga sa tribo ni Manase. Ang gihatag kanila mao ang Aner ug Bileam, lakip na ang mga sabsabanan niini.
{6:71} Ang mga kaliwat ni Gershon gihatagan niining mosunod nga mga lungsod: Gikan sa katunga sa tribo ni Manase: Golan sa Bashan, ug ang Ashtarot, lakip ang mga sabsabanan niini.
{6:72} Gikan sa tribo ni Isacar: Ang Kedesh, Daberat,
{6:73} Ramot, ug Anem, lakip ang mga sabsabanan niini.
{6:74} Gikan sa tribo ni Asher: Mashal, Abdon,
{6:75} Hukok, ug Rehob, lakip ang mga sabsabanan niini.
{6:76} Gikan sa tribo ni Naftali: Kedesh sa Galilea, Hamon, ug Kiriataim, lakip ang mga sabsabanan niini.
{6:77} Ang ubang mga kaliwat ni Merari gihatagan niining mosunod nga kayutaan: Gikan sa tribo ni Zebulun: Jokneam, Karta, Rimono, ug Tabor, lakip ang mga sabsabanan niini.
{6:78} Gikan sa tribo ni Reuben, sa tabok sa Suba sa Jordan sa sidlakang bahin sa Jerico: Bezer sa disyerto, Jaza,
{6:79} Kedemot, ug Mefaat, lakip ang mga sabsabanan niini.
{6:80} Ug gikan sa tribo ni Gad: Ramot sa Gilead, Mahanaim,
{6:81} Heshbon, ug Jazer, lakip ang mga sabsabanan niini.
{i7:1} Ang mga Kaliwat ni Isacar
{7:1} Si Isacar may upat ka anak nga sila si Tola, Pua, Jashub, ug Shimron.
{7:2} Ang mga anak ni Tola mao sila si Uzi, Refaya, Jeriel, Jamai, Ibsam, ug Shemuel. Kini sila mga pangulo sa mga pamilya sa mga kaliwat ni Tola. Sa panahon ni Haring David, may 22,600 ka maisog nga mga sundalo gikan sa mga kaliwat ni Tola.
{7:3} Ang anak ni Uzi mao si Izrahia. Si Izrahia ug ang iyang upat ka anak nga sila si Micael, Obadia, Joel, ug Ishia mga pangulo sa ilang mga kaliwat.
{7:4} Daghan silag asawa ug mga anak. Sumala sa listahan sa ilang mga kaliwat, aduna silay 36,000 ka maisog nga mga sundalo nga andam na sa pagpakiggira.
{7:5} Sa ilang mga paryente nga sakop sa tibuok pamilya ni Isacar may 87,000 ka maisog nga mga sundalo sumala sa listahan sa ilang mga kaliwat.
{i7:6} Ang mga Kaliwat ni Benjamin
{7:6} Si Benjamin may tulo ka anak nga mao sila si Bela, Beker, ug Jediel.
{7:7} Si Bela may lima ka anak nga mao sila si Ezbon, Uzi, Uziel, Jerimot, ug Iri. Mga pangulo sila sa ilang mga kaliwat. Ang gidaghanon sa ilang maisog nga mga sundalo mikabat ug 22,034 basi sa listahan sa ilang mga kaliwat.
{7:8} Ang mga anak ni Beker mao sila si Zemira, Joash, Eliezer, Elioenai, Omri, Jeremot, Abia, Anatot, ug Alemet. Silang tanan ang mga anak ni Beker.
{7:9} Ang gidaghanon sa ilang maisog nga mga sundalo mikabat ug 20,200. Kini sila ug ang mga pangulo sa ilang mga pamilya nalista sa listahan sa ilang mga kaliwat.
{7:10} Ang anak ni Jediel mao si Bilhan. Ang mga anak ni Bilhan mao sila si Jeush, Benjamin, Ehud, Kenaana, Zetan, Tarshish, ug Ahishahar.
{7:11} Kini sila mga pangulo sa ilang mga pamilya. May 17,200 sila ka maisog nga mga sundalo nga andam na sa pagpakiggira.
{7:12} Ang mga anak ni Ir mao sila si Shupim ug si Hupim, ug ang anak ni Aher mao si Hushim.
{i7:13} Ang mga Kaliwat ni Naftali
{7:13} Ang mga anak ni Naftali kang Bilha mao sila si Jaziel, Guni, Jezer, ug Shalum.
{7:14} Si Manase may duha ka anak sa iyang asawa nga Arameanhon. Sila mao si Asriel ug si Makir. Si Makir amahan ni Gilead.
{7:15} Nangasawa si Makir ug usa ka babaye gikan sa mga Hufanon ug Shufanon. Ang ngalan sa iyang igsoon nga babaye mao si Maaca. Ang ikaduha niyang anak mao si Zelofehad kansang mga anak pulos babaye.
{7:16} May mga anak usab si Makir kang Maaca. Ginganlan sila ni Maaca ug Peresh ug Sheresh. Ang mga anak ni Peresh mao sila si Ulam ug si Rakem.
{7:17} Ang anak ni Ulam mao si Bedan. Mao kini sila ang mga kaliwat ni Gilead nga anak ni Makir ug apo ni Manase.
{7:18} Ang igsoon nga babaye ni Gilead nga si Hamoleket may mga anak nga sila si Ishhod, Abiezer, ug Mala.
{7:19} Ang mga anak ni Shemida mao sila si Ahian, Shekem, Likhi, ug Aniam.
{i7:20} Ang mga Kaliwat ni Efraim
{7:20} Mao kini ang mga kaliwat ni Efraim: si Shutela, Bered, Tahat, Eleada,
{7:21} Zabad, ug Shutela. May lain pang duha ka mga anak si Efraim nga mao sila si Ezer ug si Elead. Apan gipatay sila sa mga lumad sa Gat sa dihang misulay sila sa pagpangawat sa mga kahayopan niini.
{7:22} Dugay kaayong nagsubo si Efraim sa ilang kamatayon, ug nangadto ang iyang mga paryente sa paghupay sa iyang kasubo.
{7:23} Unya nakigdulog si Efraim sa iyang asawa ug namabdos kini ug nanganak ug lalaki. Ginganlan ni Efraim ang bata ug Beria, tungod sa katalagman nga midangat sa iyang pamilya.
{7:24} May anak nga babaye si Efraim nga si Sheera. Siya mao ang nagtukod sa ubos ug ibabaw nga bahin sa Bet Horon ug sa Uzen Sheera.
{7:25} May mga kaliwat pa si Efraim nga mao sila si Reshef, Tela, Tahan,
{7:26} Ladan, Amihud, Elishama,
{7:27} Nun, ug Josue.
{7:28} Ang mga yuta nga gipanag-iya ug gipuy-an sa mga kaliwat ni Efraim mao ang Betel ug ang palibot niini nga mga baryo, ang Naaran sa sidlakan, ang Gezer sa kasadpan ug ang mga baryo sa palibot niini, ang Shekem ug ang mga baryo sa palibot niini paingon sa Aya ug sa mga baryo niini.
{7:29} Ila usab ang mosunod nga mga lungsod nga sikbit sa yuta sa mga kaliwat ni Manase: ang mga lungsod sa Bet Shan, Taanac, Megido, ug Dor, lakip ang mga baryo sa palibot niini. Dinhi niining mga lungsora nagpuyo ang mga kaliwat ni Jose nga anak ni Israel.
{i7:30} Ang mga Kaliwat ni Asher
{7:30} Ang mga anak ni Asher mao sila si Imnah, Ishva, Ishvi, ug Beria. Ang ilang igsoon nga babaye mao si Sera.
{7:31} Ang mga anak ni Beria mao si Heber ug si Malkiel. Si Malkiel amahan ni Birzait.
{7:32} Si Heber amahan nila ni Jaflet, Shomer, ug Hotam. Ang ilang igsoon nga babaye mao si Shua.
{7:33} Ang mga anak ni Jaflet mao sila si Pasac, Bimhal, ug Ashvat.
{7:34} Ang mga anak ni Shomer mao sila si Ahi, Roga, Huba, ug Aram.
{7:35} Ang mga anak sa igsoon ni Shomer nga si Helem mao sila si Zofa, Imna, Shelesh, ug Amal.
{7:36} Ang mga anak ni Zofa mao sila si Sua, Harnefer, Shual, Beri, Imra,
{7:37} Bezer, Hod, Shama, Shilsha, Itran, ug Beera.
{7:38} Ang mga anak ni Jeter mao sila si Jefune, Pispa, ug Ara.
{7:39} Ang mga anak ni Ula mao sila si Ara, Haniel, ug Rizia.
{7:40} Silang tanan ang mga kaliwat ni Asher. Mga pangulo sila sa ilang mga kaliwat, ug maisog sila nga mga sundalo ug bantogan nga mga pangulo. Ang gidaghanon sa mga lalaki nga kaliwat ni Asher nga andam na sa pagpakiggira mikabat ug 26,000 basi sa nalista sa listahan sa ilang mga kaliwat.
{i8:1} Ang mga Kaliwat ni Benjamin
{8:1} Mao kini ang mga anak ni Benjamin gikan sa kamagulangan hangtod sa kamanghoran: sila si Bela, Ashbel, Ahara,
{8:2} Noha, ug Rafa.
{8:3} Ang mga anak ni Bela mao sila si Adar, Gera, Abihud,
{8:4} Abishua, Naaman, Ahoa,
{8:5} Gera, Sefufan, ug Huram.
{8:6} Ang mga kaliwat ni Ehud, nga mga pangulo sa mga pamilya nga nagpuyo sa Geba namalhin ngadto sa Manahat.
{8:7} Sila mao si Naaman, si Ahia, ug si Gera. Kini si Gera nga amahan ni Uza ug ni Ahihud maoy nangulo kanila sa pagbalhin.
{8:8} Gibulagan ni Shaharaim ang iyang mga asawa nga sila si Hushim ug si Baara. Unya mipuyo siya sa Moab ug nakabaton ug mga anak
{8:9} sa iyang asawa nga si Hodesh. Mao kini ang iyang mga anak: sila si Jobab, Zibia, Mesha, Malcam,
{8:10} Jeuz, Sakia, ug Mirma. Kini sila nahimong mga pangulo sa ilang mga pamilya.
{8:11} May mga anak usab si Shaharaim sa iyang asawa nga si Hushim. Sila mao si Abitub ug si Elpaal.
{8:12} Ang mga anak ni Elpaal mao sila si Eber, Misham, Shemed (nga nagtukod sa mga lungsod sa Ono ug Lod, ug sa mga baryo sa palibot niini),
{8:13} Beria, ug si Shema. Sila ang mga pangulo sa mga pamilya nga nagpuyo sa Ayalon. Sila usab ang miabog sa mga lumulupyo sa Gat.
{8:14} Ang mga anak ni Beria mao
{8:15} sila si Ahio, Shashak, Jeremot, Zebadia,
{8:16} Arad, Eder, Micael, Ishpa, ug Joha.
{8:17} Ang mga anak ni Elpaal mao sila si
{8:18} Zebadia, Meshulam, Hizki, Heber, Ishmerai, Izlia, ug si Jobab.
{8:19} Ang mga anak ni Shimei mao
{8:20} sila si Jakim, Zicri, Zabdi, Elienai,
{8:21} Ziletai, Eliel, Adaya, Beraya, ug Shimrat.
{8:22} Ang mga anak ni Shashak
{8:23} mao sila si Ishpan, Eber,
{8:24} Eliel, Abdon, Zicri, Hanan, Hanania,
{8:25} Elam, Antotia, Ifdea, ug Penuel.
{8:26} Ang mga anak ni Jeroham mao sila
{8:27} si Shamsherai, Sheharia, Atalia, Jaareshia, Elias, ug Zicri.
{8:28} Sila ang mga pangulo sa ilang mga pamilya sumala sa nalista sa listahan sa ilang mga kaliwat, ug nagpuyo sila sa Jerusalem.
{8:29} Si Jeiel nga amahan ni Gibeon nagpuyo sa Gibeon. Ang ngalan sa iyang asawa mao si Maaca.
{8:30} Ang iyang mga anak gikan sa kamagulangan hangtod sa kamanghoran mao sila si Abdon, Zur, Kish, Baal, Ner, Nadab,
{8:31} Gedor, Ahio, Zeker,
{8:32} ug Miklot (nga amahan ni Shimea). Nagpuyo sila duol sa ilang mga paryente sa Jerusalem.
{8:33} Si Ner amahan ni Kish, si Kish amahan ni Saul, ug si Saul amahan nila ni Jonatan, Malkishua, Abinadab, ug Eshbaal.
{8:34} Ang anak ni Jonatan mao si Merib Baal nga amahan ni Micas.
{8:35} Ang mga anak ni Micas mao sila si Piton, Melec, Tarea, ug Ahaz.
{8:36} Si Ahaz amahan ni Jehoada, ug si Jehoada amahan nila ni Alemet, Azmavet, ug Zimri. Si Zimri amahan ni Moza,
{8:37} ug si Moza amahan ni Binea. Ang anak ni Binea mao si Rafah, ang anak ni Rafah mao si Eleasa, ug ang anak ni Eleasa mao si Azel.
{8:38} Si Azel may unom ka mga anak nga mao sila si Azrikam, Bokeru, Ishmael, Shearia, Obadia, ug Hanan.
{8:39} Ang mga anak sa igsoon ni Azel nga si Eshek mao sila si Ulam ang kamagulangan, Jeush ang ikaduha, ug Elifelet ang ikatulo.
{8:40} Maisog nga mga sundalo ang mga anak ni Ulam ug hanas silang mogamit sa pana. Daghan silag mga anak ug mga apo — 150 tanan. Mao kini silang tanan ang mga kaliwat ni Benjamin.
{9:1} Ang tanang Israelinhon nalista sa listahan sa mga kaliwat sa libro sa mga sugilanon bahin sa mga hari sa Israel. Gibihag ang katawhan sa Juda ngadto sa Babilonia tungod kay wala sila magmatinumanon sa Ginoo.
{9:2} Ang unang nakabalik sa ilang kaugalingong yuta didto sa ilang mga lungsod mao ang yanong mga Israelinhon, mga pari, mga Levita, ug mga sulugoon sa templo.
{9:3} Mao kini ang mga katawhan sa Juda, Benjamin, Efraim, ug Manase nga mibalik ug mipuyo sa Jerusalem:
{9:4} Si Utai nga anak ni Amihud. (Si Amihud anak ni Omri. Si Omri anak ni Imri. Si Imri anak ni Bani, nga kaliwat ni Perez nga anak ni Juda.)
{9:5} Ang pipila ka mga Shilonhon: si Asaya nga mao ang kamagulangan, ug ang iyang mga anak.
{9:6} Gikan sa mga Zerahatnon: ang pamilya ni Jeuel. 690 silang tanang gikan sa tribo ni Juda.
{9:7} Gikan sa tribo ni Benjamin: si Salu nga anak ni Meshulam (si Meshulam anak ni Hodavia; si Hodavia anak ni Hasenua),
{9:8} si Ibnea nga anak ni Jeroham, si Elah nga anak ni Uzi (si Uzi anak ni Micri), si Meshulam nga anak ni Shefatia (si Shefatia anak ni Reuel; si Reuel anak ni Ibnija).
{9:9} Kini silang tanan mga pangulo sa ilang mga pamilya. 956 tanan ka mga tawo gikan sa tribo ni Benjamin ang mibalik, sumala sa nalista sa talaan sa ilang mga kaliwat.
{9:10} Gikan sa mga pari: Jedaya, Jehoyarib, Jakin,
{9:11} si Azaria nga pangulong opisyal sa templo sa Dios (anak siya ni Hilkia, si Hilkia anak ni Meshulam, si Meshulam anak ni Zadok, si Zadok anak ni Merayot, si Merayot anak ni Ahitub),
{9:12} si Adaya nga anak ni Jeroham (si Jehoram anak ni Pashur, si Pashur anak ni Malkia), ug si Maasai nga anak ni Adiel (si Adiel anak ni Jazera, si Jazera anak ni Meshulam, si Meshulam anak ni Meshilemit, si Meshilemit anak ni Imer).
{9:13} Ang mga pari nga nakabalik 1,760 tanan. Mga pangulo sila sa ilang mga pamilya, ug maayo sila nga mga pangulo. Sila ang tinugyanan sa pag-alagad diha sa templo sa Dios.
{9:14} Gikan sa mga Levita: si Shemaya nga anak ni Hashub (si Hashub anak ni Azrikam, si Azrikam anak ni Hashabia nga kaliwat ni Merari),
{9:15} si Bakbakar, Heresh, Galal, Matania (si Matania anak ni Mica, si Mica anak ni Zicri, si Zicri anak ni Asaf),
{9:16} si Obadia nga anak ni Shemaya (si Shemaya anak ni Galal, si Galal anak ni Jedutun), ug si Berekia nga anak ni Asa ug apo ni Elkana, nga nagpuyo sa mga lungsod sa mga Netofanon.
{9:17} Gikan sa mga guwardya sa pultahan: si Shalum, Akub, Talmon, Ahiman, ug ang ilang mga paryente. Si Shalum ang ilang pangulo.
{9:18} Hangtod karon sila ang guwardya sa Pultahan sa Hari sa sidlakan nga bahin sa lungsod. Sila kaniadto ang mga guwardya sa pultahan sa kampo sa mga kaliwat ni Levi.
{9:19} Si Shalum anak ni Kore ug apo ni Ebiasaf, nga gikan sa pamilya ni Kora. Si Shalum ug ang iyang mga paryente nga mga kaliwat ni Kora maoy gitugyanan sa pagguwardya sa pultahan sa Tolda nga Tagboanan sama sa ilang mga katigulangan nga gitugyanan sa pagguwardya sa pultahan sa balay sa Ginoo.
{9:20} Kaniadto si Finehas nga anak ni Eleazar mao ang nagdumala sa mga guwardya sa pultahan, ug giubanan siya sa Ginoo.
{9:21} Si Zacarias nga anak ni Meshelemia guwardya usab sa pultahan sa Tolda nga Tagboanan.
{9:22} Ang mga guwardya sa pultahan 212 tanan, ug nalista sila sa talaan sa ilang mga kaliwat didto sa ilang mga baryo. Gibutang sila ni David ug ni Samuel nga propeta sa maong katungdanan tungod kay kasaligan sila.
{9:23} Sila ug ang ilang mga kaliwat mao ang gitugyanan sa pagguwardya sa mga pultahan sa balay sa Ginoo — nga gitawag usab ug Tolda.
{9:24} Nagbantay sila sa upat ka kilid: sa sidlakan, kasadpan, amihan, ug habagatan.
{9:25} Usahay ang ilang mga paryente nga nagpuyo sa mga baryo mopuli kanila sa pagbantay sulod sa pito ka adlaw.
{9:26} Apan ang upat ka mga pangulong guwardya, nga mga kaliwat ni Levi, mao ang gitugyanan sa mga bodega ug bahandi sa templo.
{9:27} Tibuok gabii sila nga magbantay sa palibot sa templo kay mao kini ang ilang katungdanan, ug sila usab ang moabli sa mga pultahan niini matag buntag.
{9:28} Ang uban kanila mao ang gitugyanan sa pag-atiman sa mga kagamitan alang sa pagsimba. Ginaihap nila kini sa dili pa gamiton ug sa human kini gamita.
{9:29} Ang uban gitugyanan sa pag-atiman sa uban pang mga kagamitan sa templo apil na ang harina, bino, lana, insenso, ug mga pahumot.
{9:30} Apan ang ubang mga pari ang nag-andam sa mga pahumot.
{9:31} Si Matitia nga kaliwat ni Levi, nga kamagulangan nga anak ni Shalum nga kaliwat ni Kora, mao ang gitugyanan sa pagluto sa pan nga gamiton sa paghalad.
{9:32} Ug pipila sa mga kaliwat ni Kohat mao ang gitugyanan sa pag-andam sa pan nga ibutang sa lamisa matag Adlaw nga Igpapahulay.
{9:33} Ang mga musikero sa templo nga mga pangulo usab sa mga pamilya sa kaliwat ni Levi didto magpuyo sa mga kuwarto sa templo. Wala na sila hatagi ug lain pang mga buluhaton, tungod kay adlaw ug gabii silang nagahimo sa ilang katungdanan.
{9:34} Kini silang tanan mga pangulo sa mga pamilya nga mga kaliwat ni Levi, ug nalista sila sa talaan sa ilang mga kaliwat. Nagpuyo sila sa Jerusalem.
{i9:35} Ang mga Kaliwat ni Saul (1 Cro. 8:29-38)
{9:35} Si Jeiel nga amahan ni Gibeon nagpuyo sa Gibeon. Ang ngalan sa iyang asawa mao si Maaca.
{9:36} Ang iyang mga anak gikan sa kamagulangan hangtod sa kamanghoran mao sila si Abdon, Zur, Kish, Baal, Ner, Nadab,
{9:37} Gedor, Ahio, Zacarias, ug Miklot
{9:38} (nga amahan ni Shemeam.) Nagpuyo sila duol sa ilang mga paryente sa Jerusalem.
{9:39} Si Ner amahan ni Kish, si Kish amahan ni Saul, ug si Saul amahan nila ni Jonatan, Malkishua, Abinadab, ug Eshbaal.
{9:40} Ang anak ni Jonatan mao si Merib Baal nga amahan ni Micas.
{9:41} Ang mga anak ni Micas mao sila si Piton, Melec, Tarea, ug Ahaz.
{9:42} Si Ahaz amahan ni Jada, ug si Jada amahan nila ni Alemet, Azmavet, ug Zimri. Si Zimri amahan ni Moza,
{9:43} ug si Moza amahan ni Binea. Ang anak ni Binea mao si Refaya, ang anak ni Refaya mao si Eleasa, ug ang anak ni Eleasa mao si Azel.
{9:44} Si Azel may unom ka mga anak nga mao sila si Azrikam, Bokeru, Ishmael, Shearia, Obadia, ug Hanan.
{i10:1} Nagpakamatay si Saul (1 Sam. 31:1-13)
{10:1} Unya, nakiggira ang mga Filistinhon sa mga Israelinhon sa Bukid sa Gilboa. Daghan ang namatay sa mga Israelinhon, ug ang uban kanila nangikyas.
{10:2} Gigukod pag-ayo sa mga Filistinhon si Saul ug ang iyang mga anak nga lalaki, ug gipatay nila ang iyang mga anak nga si Jonatan, Abinadab, ug Malkishua.
{10:3} Labihan gayod ang panagsangka tali kang Saul ug sa mga Filistinhon. Nakit-an si Saul sa mga tigpamana, ug gipana nila siya ug grabe ang iyang samad.
{10:4} Miingon si Saul sa tigdala sa iyang armas, “Ibta ang imong espada ug patya ako, kay kon dili, sila nga mga wala nakaila sa Dios mao ang mopatay kanako, ug bugalbugalan nila ako.” Apan nahadlok mopatay kaniya ang tigdala sa iyang armas, busa gikuha ni Saul ang iyang kaugalingong espada, ug giunay ang iyang kaugalingon.
{10:5} Sa dihang nakita sa tigdala sa armas nga patay na si Saul giunay usab niya ang iyang kaugalingon sa iyang kaugalingong espada, ug namatay usab siya.
{10:6} Busa namatay si Saul, ang iyang tulo ka anak nga lalaki, ug ang tibuok niyang panimalay.
{10:7} Niadtong higayona may mga Israelinhon nga atua sa kapatagan sa Jezreel. Sa dihang nakita nila nga nangikyas ang mga sundalo sa Israel ug namatay si Saul ug ang iyang mga anak, gibiyaan nila ang ilang mga lungsod ug nangikyas usab sila. Busa gisulod sa mga Filistinhon kini nga mga lungsod ug gipuy-an.
{10:8} Pagkasunod nga adlaw, human sa gira, miadto ang mga Filistinhon sa Bukid sa Gilboa aron sa pagkuha sa mga butang sa mga nangamatay. Nakita nila didto ang patayng lawas ni Saul ug sa mga anak niini.
{10:9} Gikuha nila ang mga armas ug ang panagang nga gisul-ob ni Saul ug gipunggotan nila kini ug ulo. Unya nagpadala sila ug mga mensahero sa tibuok nga kayutaan sa Filistia sa pagbalita didto sa ilang mga dios-dios ug sa ilang mga katagilungsod nga patay na si Saul.
{10:10} Gibutang nila ang armas ni Saul sa templo sa ilang mga dios, ug gibitay ang ulo niini sa templo sa ilang dios nga si Dagon.
{10:11} Nabalitaan sa mga taga-Jabesh Gilead ang tanan nga gihimo sa mga Filistinhon kang Saul.
{10:12} Busa milakaw ang tanan nilang maisog nga mga sundalo ug gikuha ang patayng lawas ni Saul ug sa mga anak niini, ug gidala nila kini sa Jabesh. Gilubong nila ang mga patayng lawas ilalom sa dakong kahoy sa Jabesh, ug nagpuasa sila sulod sa pito ka adlaw.
{10:13} Namatay si Saul kay wala siya magmatinumanon sa Ginoo. Wala niya tumana ang sugo sa Ginoo, ug midangop siya sa mga espiritista
{10:14} imbes nga mangayo ug tambag gikan sa Ginoo. Busa gipatay siya sa Ginoo ug gihatag ang gingharian kang David nga anak ni Jesse.
{i11:1} Si David Nahimong Hari sa Israel (2 Sam. 5:1-10)
{11:1} Nangadto ang tanang mga Israelinhon kang David didto sa Hebron ug miingon, “Mga kadugo mo kami.
{11:2} Sukad pa kaniadto, bisan sa dihang si Saul pa ang among hari, ikaw na ang nangulo sa mga Israelinhon sa pagpakiggira. Ug nag-ingon ang Ginoo nga imong Dios kanimo, ‘Atimanon mo ang akong katawhan nga mga Israelinhon sama sa pag-atiman sa usa ka magbalantay sa iyang mga karnero. Ikaw ang mahimo nilang pangulo.’”
{11:3} Busa didto sa Hebron, naghimo si David ug kasabotan uban sa mga tigdumala sa Israel sa presensya sa Ginoo, ug gidihogan nila ug lana ang ulo ni David sa pagpaila nga siya na ang hari sa Israel, sumala sa gisaad sa Ginoo pinaagi kang Samuel.
{11:4} Unya, miadto si David ug ang tanang mga Israelinhon sa Jerusalem (nga kanhi gitawag ug Jebus). Ang mga Jebusnon nga nagpuyo didto
{11:5} miingon kang David, “Dili gayod kamo makasulod dinhi.” Apan nailog gihapon nila ni David ang kuta sa Zion, nga gitawag karon ug Lungsod ni David.
{11:6} Sa wala pa kini mahitabo miingon si David, “Ang unang mosulong sa mga Jebusnon mahimong komander sa mga sundalo.” Si Joab nga anak ni Zeruya ang miuna sa pagsulong, busa siya ang nahimong komander.
{11:7} Human nailog ni David ang kuta, didto siya mipuyo. Ug gitawag niya kini nga Lungsod ni David.
{11:8} Gipalapdan niya ang paril sa palibot gikan sa mubong bahin sa lungsod. Si Joab ang nagdumala sa pag-ayo sa uban nga bahin sa lungsod.
{11:9} Misamot ang pagkagamhanan ni David, tungod kay gitabangan siya sa Ginoo nga Makagagahom.
{i11:10} Ang Maisog nga mga Sakop ni David (2 Sam. 23:8-39)
{11:10} Mao kini ang mga pangulo sa mga maisog nga sakop ni David. Sila ug ang tanang Israelinhon misuporta gayod sa paghari ni David, sumala sa gisaad sa Ginoo bahin sa Israel.
{11:11} Si Jashobeam nga Hacmonhon mao ang nanguna sa tulo ka maisog nga sakop ni David. Sa usa lang ka away, nakapatay siya ug 300 ka mga tawo pinaagi sa iyang bangkaw.
{11:12} Ang sunod kaniya mao si Eleazar nga anak ni Dodai nga taga-Ahoa, nga usa usab sa tulo ka maisog nga mga tawo ni David.
{11:13} Usa siya sa mga kauban ni David sa dihang nakiggira sila sa mga Filistinhon sa Pas Damim. Didto sila naggira sa tamnanan ug barley. Miikyas ang mga Israelinhon,
{11:14} apan si Eleazar ug si David nagpabilin taliwala sa tamnanan, ug gipamatay nila ang mga Filistinhon. Gipadaog gayod sila sa Ginoo.
{11:15} Usa niana ka adlaw, miadto kang David didto sa langub sa Adulam ang tulo niya ka mga tawo. Kining tulo miyembro sa 30 ka maisog nga mga tawo ni David. Nagkampo ang mga Filistinhon sa Kapatagan sa Refaim
{11:16} ug nailog nila ang Betlehem. Samtang didto si David sa kuta,
{11:17} giuhaw siya. Miingon siya, “Maayo unta kon may mokuha alang kanako ug tubig nga mainom didto sa atabay duol sa pultahan sa Betlehem.”
{11:18} Busa hilom nga misulod sa kampo sa mga Filistinhon kadtong tulo. Nagkuha sila ug tubig gikan sa atabay duol sa pultahan sa Betlehem ug gidala kang David. Apan wala moinom si David, iya hinuon kining giyabo ingon nga halad sa Ginoo.
{11:19} Miingon siya, “Dios ko, dili ko gayod kini mainom tungod kay sama kini kabililhon sa dugo sa mga tawo nga misugal sa ilang kinabuhi aron lang sa pagkuha niini.” Busa wala gayod kini imna ni David. Mao kadto ang gipanghimo sa tulo ka maisog nga mga tawo ni David.
{11:20} Si Abishai nga igsoon ni Joab mao ang pangulo sa 30 ka maisog nga mga tawo ni David. Nakapatay siya ug 300 ka mga Filistinhon pinaagi sa iyang bangkaw. Busa nahimo siyang bantogan sama niadtong tulo ka maisog nga mga tawo,
{11:21} apan dili siya usa kanila. Ug tungod kay mas bantogan siya kaysa 30, nahimo siyang ilang komander.
{11:22} May usa pa ka maisog nga tawo nga ginganlan ug Benaya. Taga-Kabzeel siya, ug ang iyang amahan si Jehoyada. Nakahimo siyag dagkong mga binuhatan, apil na ang pagpatay sa duha ka pinakamaayo nga sundalo sa Moab. Sa usa usab ka higayon, gigukod niya ang usa ka liyon. Bisan nagasnow ug danlog, nanaog siya sa bangag ug gipatay niya ang liyon.
{11:23} Sa lain usab nga higayon, gipatay niya ang usa ka Ehiptohanon nga pito ug tunga ka piye ang katas-on. Nagdala ang Ehiptohanon ug bangkaw nga bug-at ug baga, ug giatubang siya ni Benaya dala ang usa lang ka bunal nga kahoy. Giilog ni Benaya ang bangkaw sa Ehiptohanon ug mao kini ang iyang gigamit sa pagpatay niini.
{11:24} Mao kadto ang mga binuhatan ni Benaya nga anak ni Jehoyada. Nahimo usab siyang sama kabantogan niadtong tulo ka maisog nga mga sakop ni David, apan dili
{11:25} siya usa kanila. Nahimo siyang mas bantogan kay sa iyang 30 ka mga kauban, ug gihimo siya ni David nga pangulo sa iyang mga personal nga guwardya.
{11:26} Mao kini ang mga maisog nga sundalo: si Asahel nga igsoon ni Joab, si Elhanan nga anak ni Dodo nga taga-Betlehem,
{11:27} si Shamot nga taga-Haror, si Helez nga taga-Pelon,
{11:28} si Ira nga anak ni Ikesh nga taga-Tekoa, si Abiezer nga taga-Anatot,
{11:29} si Sibecai nga taga-Husha, si Ilai nga taga-Ahoa,
{11:30} si Maharai nga taga-Netofa, si Heled nga anak ni Baanah nga taga-Netofa,
{11:31} si Itai nga anak ni Ribai nga taga-Gibeah, nga sakop sa tribo ni Benjamin, si Benaya nga taga-Piraton,
{11:32} si Hurai nga nagapuyo duol sa mga lugut sa Gaash, si Abiel nga taga-Araba,
{11:33} si Azmavet nga taga-Baharum, si Eliaba nga taga-Shaalbon,
{11:34} ang mga anak ni Hashem nga taga-Gizon, si Jonatan nga anak ni Shagee nga taga-Harar,
{11:35} si Ahiam nga anak ni Sacar nga taga-Harar, si Elifal nga anak ni Ur,
{11:36} si Hefer nga taga-Mekerat, si Ahia nga taga-Pelon,
{11:37} si Hezro nga taga-Carmel, si Naarai nga anak ni Ezbai,
{11:38} si Joel nga igsoon ni Natan, si Mibhar nga anak ni Hagri,
{11:39} si Zelek nga taga-Ammon, si Naharai nga taga-Berot, nga tigdala sa armas ni Joab nga anak ni Zeruya,
{11:40} si Ira ug si Gareb nga mga taga-Jatir,
{11:41} si Uria nga Hithanon, si Zabad nga anak ni Alai,
{11:42} si Adina nga anak ni Shiza nga usa ka pangulo sa tribo ni Reuben kauban sa iyang 30 ka mga sakop,
{11:43} si Hanan nga anak ni Maaca, si Joshafat nga taga-Mitna,
{11:44} si Uzia nga taga-Ashterat, si Shama ug Jeil nga mga anak ni Hotam nga taga-Aroer,
{11:45} si Jediel nga anak ni Shimri, ug ang igsoon niini nga si Joha nga taga-Tiz,
{11:46} si Eliel nga taga-Mahav, si Jeribai ug Joshavia nga mga anak ni Elnaam, si Itma nga taga-Moab,
{11:47} si Eliel, Obed, ug Jaasiel nga taga-Mezoba.
{i12:1} Ang mga Tawo nga Miuban kang David ug sa Iyang mga Sundalo
{12:1} Mao kini ang mga tawo nga miadto kang David didto sa Ziklag sa dihang nagtago-tago siya kang Saul nga anak ni Kish. Kauban sila sa mitabang kang David sa gira.
{12:2} Hanas kaayo silang mamana ug manglambayog, tuo man o wala nga kamot ang ilang gamiton. Mga paryente sila ni Saul gikan sa tribo ni Benjamin.
{12:3} Gipangulohan sila ni Ahiezer ug ni Joash nga mga anak ni Shemaa nga taga-Gibeah. Mao kini ang ilang mga ngalan: si Jeziel ug si Pelet nga mga anak ni Azmavet, si Beraca ug si Jehu nga mga taga-Anatot,
{12:4} si Ishmaya nga taga-Gibeon — nga bantogan usab ug usa sa mga pangulo sa 30 ka maisog nga mga sakop ni David, si Jeremias, Jahaziel, Johanan, Jozabad nga taga-Gedera,
{12:5} si Eluzai, Jerimot, Bealia, Shemaria, ug Shefatia nga taga-Haruf,
{12:6} si Elkana, Ishia, Azarel, Joezer, ug Jashobeam nga mga kaliwat ni Kora,
{12:7} si Joela ug Zebadia nga mga anak ni Jeroham nga taga-Gedor.
{12:8} May mga tawo usab nga gikan sa tribo ni Gad nga miuban kang David didto sa kuta sa kamingawan. Mga maisog sila nga mga sundalo ug hanas silang mogamit sa taming ug bangkaw. Sama sila kaisog sa mga liyon, ug sama kaabtik sa mga usa sa kabukiran:
{12:9} si Ezer mao ang ilang pangulo, si Obadia ang ikaduha, si Eliab ang ikatulo,
{12:10} si Mismanna ang ikaupat, si Jeremias ang ikalima,
{12:11} si Atai ang ikaunom, si Eliel ang ikapito,
{12:12} si Johanan ang ikawalo, si Elzabad ang ikasiyam,
{12:13} si Jeremias ang ikanapulo, ug si Macbanai ang ikaonse.
{12:14} Kini sila nga mga kaliwat ni Gad mga komander sa mga sundalo. Ang pinakaubos kanila makadumala ug 100 ka mga sundalo ug ang pinakabantogan kanila makadumala ug 1,000 ka mga sundalo.
{12:15} Gitabok nila ang Suba sa Jordan sa panahon sa tingbaha niini sa unang bulan sa tuig, ug giabog nila ang tanang namuyo sa kapatagan sa sidlakan ug sa kasadpang bahin sa suba.
{12:16} May mga tawo usab nga naggikan sa tribo ni Benjamin ug ni Juda nga nangadto kang David didto sa lig-ong tagoanan.
{12:17} Migawas si David sa pagtagbo kanila ug miingon, “Kon mianhi kamo aron sa pagtabang kanako ingon nga higala, dawaton ko kamo ug maghiusa kita. Apan kon mianhi kamo aron sa pagtugyan kanako ngadto sa akong mga kaaway bisan wala akoy gihimong daotan, hinaut pa nga makita kini sa Dios sa atong mga katigulangan ug silotan niya kamo.”
{12:18} Unya gigamhan sa Espiritu si Amasai, nga sa kaulahian nahimong pangulo sa 30 ka maisog nga mga sakop ni David, ug miingon, “Imo kami! Dapig kami kanimo, O David, anak ni Jesse! Hinaut nga magmalampuson ka ug ang mga nagatabang kanimo, kay ang imong Dios nagatabang kanimo.” Busa gidawat sila ni David ug gihimong mga opisyal sa iyang pundok.
{12:19} May mga tawo usab nga naggikan sa tribo ni Manase nga nanguban kang David sa dihang miuban siya sa mga Filistinhon aron sa pagpakiggira kang Saul. Apan wala kini madayon tungod kay wala mosugot ang mga Filistinhon nga mouban si David ug ang iyang mga tawo, kay nahadlok sila nga mobali si David ug modapig ngadto sa iyang agalon nga si Saul. Busa, human sa ilang panagsabot-sabot, gipabalik nila si David sa Ziklag.
{12:20} Mao kini ang mga tawo nga naggikan sa tribo ni Manase nga miuban kang David sa Ziklag: sila si Adnak, Jozabad, Jediel, Micael, Jozabad, Elihu, ug Ziletai. Ang matag usa kanila pangulo sa usa ka libo ka sundalo sa tribo ni Manase.
{12:21} Mitabang sila kang David sa pagpakiggira sa mga tawong manulong kanila, kay mga maisog silang tanang mga sundalo, ug mga komander sila sa kasundalohan.
{12:22} Kada adlaw, may mga tawo nga moadto kang David aron sa pagtabang kaniya, hangtod midaghan ug milig-on ang iyang kasundalohan.
{12:23} Mao kini ang gidaghanon sa mga armadong sundalo nga nangadto kang David didto sa Hebron aron itugyan ngadto kaniya ang gingharian ni Saul, sumala sa gisaad sa Ginoo:
{12:24} Gikan sa tribo ni Juda: 6,800 ka mga sundalo nga armado ug bangkaw ug taming.
{12:25} Gikan sa tribo ni Simeon: 7,100 ka maisog nga mga sundalo.
{12:26} Gikan sa tribo ni Levi: 4,600 ka mga sundalo,
{12:27} apil na niini si Jehoyada nga pangulo sa mga kaliwat ni Aaron uban sa iyang 3,700 ka mga tawo,
{12:28} ug si Zadok nga usa ka maisog ug batan-ong sundalo ug ang 22 ka mga opisyal gikan sa iyang pamilya.
{12:29} Gikan sa tribo ni Benjamin nga mga paryente ni Saul: 3,000 ka mga sundalo. Kadaghanan sa mga kaliwat ni Benjamin maunongon kang Saul.
{12:30} Gikan sa tribo ni Efraim: 20,800 ka maisog nga mga sundalo nga inila sa ilang tribo.
{12:31} Gikan sa katunga sa tribo ni Manase: 18,000 ka mga sundalo. Gipili sila aron pag-adto kang David ug paghimo kaniya nga hari.
{12:32} Gikan sa tribo ni Isacar: 200 ka mga pangulo uban sa ilang mga paryente nga ilang gidumalahan. Kini sila may kahibalo bahin sa dagan sa mga panghitabo ug nasayod kon unsa ang angayng buhaton sa Israel.
{12:33} Gikan sa tribo ni Zebulun: 50,000 ka hanas nga mga sundalo nga kompleto sa nagkalain-lain nga mga armas. Andam gayod sila nga motabang ug mounong kang David.
{12:34} Gikan sa tribo ni Naftali: 1,000 ka mga opisyal ug 37,000 ka mga sundalo nga armado sa mga taming ug bangkaw.
{12:35} Gikan sa tribo ni Dan: 28,600 ka mga sundalo nga andam sa pagpakiggira.
{12:36} Gikan sa tribo ni Asher: 40,000 ka hanas nga mga sundalo nga andam sa pagpakiggira.
{12:37} Ug gikan sa sidlakang bahin sa Suba sa Jordan: ang tribo ni Reuben, Gad, ug ang laing pang katunga sa tribo ni Manase: 120,000 ka mga sundalo nga armado sa nagkalain-lain nga mga armas.
{12:38} Kini silang tanan mga sundalo nga miboluntaryo sa pagpakiggira. Nangadto sila sa Hebron nga ang tumong mao ang paghimo kang David nga hari sa tibuok Israel. Ang tibuok Israel nagkahiusa gayod nga si David ang himuon nilang hari.
{12:39} Nagpabilin sila didto sulod sa tulo ka adlaw uban kang David. Nangaon sila ug nanag-inom kay gipadad-an sila sa ilang mga paryente ug mga pagkaon.
{12:40} Nagdala usab ug pagkaon ang ilang mga kadugo gikan sa halayong mga dapit sa Isacar, Zebulun, ug Naftali. Gikarga nila kini sa mga asno, kamelyo, mula, ug baka. Daghan kaayo ang gipadala nga mga harina, mga binulad nga igos, pasas, bino, lana, baka, ug karnero. Nagmalipayon gayod ang tanan sa Israel.
{i13:1} Ang Pagkuha sa Kahon sa Kasabotan
{13:1} Mikonsulta si David sa iyang mga opisyal ug sa mga komander sa linibo ug ginatos ka mga sundalo.
{13:2} Unya miingon siya sa tibuok katilingban sa Israel, “Kon mouyon kamo ug kon kini kabubut-on sa Ginoo nga atong Dios, magpadala kita ug mensahe ngadto sa tanan natong mga katagilungsod sa tibuok teritoryo sa Israel, ug sa mga pari ug mga Levita nga kauban nila sa ilang mga lungsod ug mga sabsabanan. Paanhion nato sila aron makig-uban kanato.
{13:3} Dad-on nato pagbalik dinhi kanato ang Kahon sa Kasabotan sa atong Dios, kay wala nato kini mahatagig pagtagad sa dihang si Saul pa ang hari.”
{13:4} Miuyon ang tibuok katilingban kay nakita nila nga mao kadto ang husto nga buhaton.
{13:5} Busa gitigom ni David ang tanang mga Israelinhon, gikan sa Suba sa Shihor sa Ehipto hangtod sa Lebo Hamat, aron sa pagkuha sa Kahon sa Dios didto sa Kiriat Jearim.
{13:6} Miadto si David ug ang mga Israelinhon sa Baala sa Juda (nga mao ang Kiriat Jearim) aron sa pagkuha sa Kahon sa Kasabotan sa Ginoong Dios, diin anaa ang iyang presensya. Nagalingkod ang Ginoo sa iyang trono taliwala sa mga kerubin.
{13:7} Gikuha nila ang Kahon sa Dios sa balay ni Abinadab ug gikarga sa bag-o nga karomata. Si Uza ug si Ahio ang migiya sa karomata.
{13:8} Nagsaulog si David ug ang mga Israelinhon sa tumang kalipay diha sa presensya sa Dios. Nanag-awit sila ug nanagtukar ug mga harpa, lira, tamborin, simbal, ug trumpeta.
{13:9} Sa pag-abot nila didto sa giokanan ni Kidon, gikab-ot ni Uza ang Kahon ug gikuptan, kay napandol ang baka nga nagguyod sa karomata.
{13:10} Nasuko pag-ayo ang Ginoo kang Uza tungod kay gikuptan niini ang Kahon. Busa namatay si Uza diha sa presensya sa Dios.
{13:11} Nasuko si David tungod kay gisilotan sa Ginoo si Uza sa iyang kasuko. Mao kana nga hangtod karon gitawag kadtong dapita ug Perez Uza.
{13:12} Nahadlok si David sa Dios niadtong adlawa, ug miingon siya, “Unsaon ko man pagdala ang Kahon sa Dios sa akong lungsod?”
{13:13} Busa nakahukom siya nga dili na lang dad-on ang Kahon ngadto sa iyang lungsod. Gibilin niya hinuon kini sa balay ni Obed Edom nga taga-Gat.
{13:14} Didto kini sa balay ni Obed Edom sulod sa tulo ka bulan, ug gipanalanginan sa Ginoo ang panimalay ug ang tanan nga gipanag-iyahan ni Obed Edom.
{i14:1} Ang Pamilya ni David (2 Sam. 5:11-16)
{14:1} Unya si Hiram nga hari sa Tyre nagpadalag mga mensahero ngadto kang David uban sa mga panday ug mga mason, apil ang mga kahoyng sedro, aron tukoran si David ug palasyo.
{14:2} Ug nasabtan ni David nga ang Ginoo ang nagpahiluna kaniya ingon nga hari sa Israel, ug nagpauswag sa iyang gingharian alang sa iyang katawhan nga mga Israelinhon.
{14:3} Nangasawa pa ug dugang si David didto sa Jerusalem, ug midaghan usab ang iyang mga anak.
{14:4} Mao kini ang mga ngalan sa iyang mga anak nga lalaki nga natawo didto: si Shamua, Shobab, Natan, Solomon,
{14:5} Ibhar, Elishua, Elpelet,
{14:6} Noga, Nefeg, Jafia,
{14:7} Elishama, Beeliada, ug Elifelet.
{i14:8} Gipildi ni David ang mga Filistinhon (2 Sam. 5:17-25)
{14:8} Sa dihang nabalitaan sa mga Filistinhon nga si David ang gipili nga hari sa tibuok Israel, gitigom nila ang ilang tibuok kasundalohan aron sa pagdakop kaniya. Apan nabalitaan kadto ni David, ug milakaw siya sa pagtagbo kanila.
{14:9} Karon, gisulong sa mga Filistinhon ang Kapatagan sa Refaim.
{14:10} Busa nangutana si David sa Dios, “Sulongon ba namo ang mga Filistinhon? Itugyan mo ba sila kanamo?” Mitubag ang Ginoo kaniya, “Oo, lakaw kamo, kay itugyan ko sila kaninyo.”
{14:11} Busa miadto si David ug ang iyang mga tawo sa Baal Perazim, ug didto gipildi nila ang mga Filistinhon. Unya miingon si David, “Gigamit ako sa Dios sa paglaglag sa akong mga kaaway. Daw bul-og siya sa makusog nga baha nga mibanlas sa akong mga kaaway.” Mao kana ang hinungdan nga gitawag ang maong dapit ug Baal Perazim.
{14:12} Gibiyaan sa mga Filistinhon ang ilang mga dios didto, busa mimando si David nga pangsunogon kadto.
{14:13} Gisulong pag-usab sa mga Filistinhon ang Kapatagan sa Refaim.
{14:14} Busa nangutana pag-usab si David sa Dios, ug mitubag ang Dios kaniya, “Ayaw kamog diretso ug sulong kanila. Libot kamo ug didto ninyo sila atakiha atbang sa mga kahoy nga balsam.
{14:15} Inigkadungog ninyo sa kasaba nga daw pagmartsa sa mga sundalo ibabaw sa mga kahoy nga balsam, sulong dayon kamo kay mao kana ang timailhan nga nag-una na ako kaninyo sa pagsulong sa mga Filistinhon.”
{14:16} Busa gituman ni David ang gisugo sa Dios kaniya, ug gipamatay nila ang mga Filistinhon gikan sa Gibeon hangtod sa Gezer.
{14:17} Busa nabantog si David sa tanang dapit, ug gitugot sa Ginoo nga mahadlok kaniya ang tanang mga nasod.
{i15:1} Gidala ang Kahon sa Kasabotan
{15:1} Nagpatukod si David ug mga bilding alang sa iyang kaugalingon didto sa Jerusalem nga gitawag usab ug Lungsod ni David. Nagpahimo usab siya ug tolda alang sa Kahon sa Dios ug gipahimutang niya kini sa lugar nga iyang giandam alang niini.
{15:2} Unya miingon si David, “Walay modala sa Kahon sa Dios gawas sa mga Levita, tungod kay sila ang gipili sa Ginoo nga moalagad sa iyang presensya hangtod sa kahangtoran.”
{15:3} Gitigom ni David ang tanang mga Israelinhon sa Jerusalem aron dad-on ang Kahon sa Kasabotan sa Ginoo didto sa dapit nga iyang giandam alang niini.
{15:4} Gipatawag usab niya ang mga pari ug mga Levita. Mao kini ang nangadto:
{15:5} Gikan sa mga kaliwat ni Kora, 120, ug gipangulohan sila ni Uriel.
{15:6} Gikan sa mga kaliwat ni Merari, 220, ug gipangulohan sila ni Asaya.
{15:7} Gikan sa mga kaliwat ni Gershon, 130, ug gipangulohan sila ni Joel.
{15:8} Gikan sa mga kaliwat ni Elizafan, 200, ug gipangulohan sila ni Shemaya.
{15:9} Gikan sa mga kaliwat ni Hebron, 80, ug gipangulohan sila ni Eliel.
{15:10} Gikan sa mga kaliwat ni Uziel, 112, ug gipangulohan sila ni Aminadab.
{15:11} Unya gipatawag ni David si Zadok ug si Abiatar nga mga pari, ug ang mga Levita nga sila si Uriel, Asaya, Joel, Shemaya, Eliel, ug Aminadab.
{15:12} Miingon siya kanila, “Kamo ang mga pangulo sa mga pamilya nga kaliwat ni Levi. Panghinlo kamo sa inyong kaugalingon ug ang inyong mga paryente nga Levita, aron madala ninyo ang Kahon sa Kasabotan sa Ginoo, ang Dios sa Israel, sa dapit nga giandam ko alang niini.
{15:13} Niadtong unang higayon dili kamo ang nagdala sa Kahon sa Kasabotan, busa sa iyang kasuko gisilotan kita sa Ginoo nga atong Dios. Wala man gud kita mangutana sa Ginoo sa hustong pamaagi sa pagdala niini.”
{15:14} Busa nanghinlo ang mga pari ug ang mga Levita sa ilang kaugalingon aron madala nila ang Kahon sa Ginoo, ang Dios sa Israel.
{15:15} Gidayongan sa mga Levita ang Kahon sa Dios ginamit ang mga pangdayong, sumala sa paagi nga gisugo sa Ginoo kang Moises.
{15:16} Gisugo ni David ang mga pangulo sa mga Levita sa pagpili ug mga mag-aawit gikan sa ilang mga paryente aron sa pag-awit ug mga masadya nga mga alawiton dinuyogan sa mga lira, harpa, ug mga simbal.
{15:17} Busa gipili sa mga Levita si Heman nga anak ni Joel, si Asaf nga anak ni Berekia, ug si Etan nga anak ni Kushaya nga kaliwat ni Merari.
{15:18} Ang gipili nga motabang kanila mao ang ilang mga paryente nga sila si Zacarias, Jaaziel, Shemiramot, Jehiel, Uni, Eliab, Benaya, Maasea, Matitia, Elifelehu, Miknea, ug ang mga guwardya sa pultahan sa Tolda nga sila si Obed Edom ug Jeil.
{15:19} Ang gitugyanan sa pagtukar sa bronsi nga mga simbal mao sila si Heman, Asaf, ug Etan.
{15:20} Ang gitugyanan sa pagtukar sa mga lira nga taas ug tono mao sila si Zacarias, Aziel, Shemiramot, Jehiel, Uni, Eliab, Maasea, ug Benaya.
{15:21} Ang gitugyanan sa pagtukar sa mga harpa nga mubo ug tono mao sila si Matitia, Elifelehu, Miknea, Obed Edom, Jeil, ug Azazia.
{15:22} Ang gitugyanan sa pagpangulo sa panag-awit mao si Kenania nga pangulo sa mga Levita, tungod kay hanas siyang moawit.
{15:23} Ang gitugyanan sa pagbantay sa Kahon sa Kasabotan mao si Berekia ug si Elkana.
{15:24} Ang gitugyanan sa pagpatingog sa trumpeta atubangan sa Kahon sa Dios mao ang mga pari nga sila si Shebania, Joshafat, Netanel, Amasai, Zacarias, Benaya, ug Eliezer. Si Obed Edom ug si Jehia mao usab ang tigbantay sa Kahon sa Kasabotan.
{i15:25} Gidala sa Jerusalem ang Kahon sa Kasabotan (2 Sam. 6:12-22)
{15:25} Busa miadto si David, ang mga tigdumala sa Israel, ug ang mga komander sa linibo ka mga sundalo ngadto sa balay ni Obed Edom aron sa pagkuha sa Kahon sa Kasabotan sa Ginoo uban sa dakong kalipay.
{15:26} Ug tungod kay gitabangan sa Dios ang mga Levita sa dihang gidala nila ang Kahon sa Kasabotan sa Ginoo, naghalad sila ug pito ka torong baka ug pito ka karnero.
{15:27} Nagbisti si David ug panapton nga linen apil ang tanang Levita nga nagadala sa Kahon sa Kasabotan, ang mga mag-aawit, ug si Kenania nga mao ang gitugyanan sa pagpangulo sa panag-awit. Nagsul-ob usab si David ug efod nga linen.
{15:28} Busa gidala sa tanang mga Israelinhon ang Kahon sa Kasabotan sa Ginoo inubanan sa panaghugyaw, pagpatingog sa mga trumpeta, budyong, ug mga simbal, ug sa pagtukar sa mga lira ug harpa.
{15:29} Pag-abot sa Kahon sa Kasabotan sa Ginoo sa Lungsod ni David, midungaw si Mical nga anak ni Saul sa bintana. Ug sa dihang nakita niya si Haring David nga nagsayaw-sayaw sa kalipay, nakasaway siya niini.
{16:1} Gibutang nila ang Kahon sa Dios sulod sa tolda nga gipatindog ni David alang niini. Unya naghalad sila sa Ginoo ug mga halad nga sinunog ug mga halad alang sa maayong relasyon ngadto sa Dios.
{16:2} Pagkahuman nila ug halad, gibendisyonan ni David ang mga tawo sa ngalan sa Ginoo.
{16:3} Unya gihatagan niya ang matag Israelinhon didto, lalaki ug babaye, ug pan, karne, ug mga pasas.
{16:4} Nagpili si David ug mga Levita nga moalagad atubangan sa Kahon sa Kasabotan sa Ginoo, nga mag-ampo, magpasalamat, ug magdayeg sa Ginoo, ang Dios sa Israel.
{16:5} Si Asaf mao ang nangulo kanila ug siya ang gitugyanan sa pagpatingog sa mga simbal. Ang sunod kaniya mao si Zacarias, unya si Jeil, Shemiramot, Jehiel, Matitia, Eliab, Benaya, Obed Edom, ug Jeil. Sila ang gitugyanan sa pagtukar sa mga lira ug mga harpa.
{16:6} Ang mga pari nga si Benaya ug Jahaziel mao ang tigpatingog kanunay sa mga trumpeta atubangan sa Kahon sa Kasabotan sa Dios.
{i16:7} Ang Awit ni David sa Pagpasalamat (Salmo 105:1-15; 96:1-3; 106:147-48)
{16:7} Niadtong adlawa sa unang higayon, gihatag ni David kang Asaf ug sa iyang mga kauban nga mga Levita kini nga awit sa pagpasalamat ngadto sa Ginoo:
{16:8} Pasalamati ninyo ang Ginoo; simbaha ninyo siya! Isugilon ngadto sa mga katawhan ang iyang mga binuhatan.
{16:9} Awiti ninyo siya ug mga pagdayeg; isugilon ang tanang katingalahan niyang mga buhat.
{16:10} Dayega ninyo ang iyang pagkabalaan. Paglipay kamong mga nagadangop kaniya.
{16:11} Salig kamo sa Ginoo ug sa iyang kusog. Dangop kamo kanunay kaniya.
{16:12} Kamong mga pinili sa Dios, nga mga kaliwat ni Israel nga mao usab si Jacob nga alagad
{16:13} sa Dios, hinumdomi ninyo ang iyang katingalahang mga buhat, ang iyang mga milagro, ug ang iyang mga paghukom.
{16:14} Siya ang Ginoo nga atong Dios, ug nagahukom siya sa tibuok kalibotan.
{16:15} Ginahinumdoman niya kanunay ang iyang kasabotan. Dili gayod niya pagkalimtan ang iyang mga saad hangtod sa kahangtoran.
{16:16} Kining kasabotan gihimo niya kang Abraham ug gisaad usab niya kang Isaac.
{16:17} Gilig-on niya kini ngadto kang Jacob, nga gitawag usab ug Israel, ug magpadayon kini hangtod sa kahangtoran.
{16:18} Miingon siya sa matag usa kanila, “Ihatag ko kaninyo ang yuta sa Canaan ingon nga inyong panulondon.”
{16:19} Kaniadto gamay pa lang kaayo ang katawhan sa Dios, ug mga dumuduong pa lang sila sa yuta sa Canaan.
{16:20} Naglatagaw sila sa mga kanasoran ug sa mga gingharian.
{16:21} Apan wala motugot ang Dios nga daog-daogon sila. Aron mapanalipdan sila, gibadlong niya ang mga hari. Miingon siya,
{16:22} “Ayaw ninyo hilabti ang akong piniling mga alagad; ayaw ninyo pasipad-i ang akong mga propeta.”
{16:23} Kamong mga katawhan sa tibuok kalibotan, pag-awit kamo sa Ginoo. Isugilon ninyo adlaw-adlaw nga giluwas kita niya.
{16:24} Ipahibalo ninyo sa tanang katawhan sa mga nasod ang iyang pagkagamhanan ug ang iyang katingalahang mga buhat.
{16:25} Kay gamhanan ang Ginoo, ug angay gayod nga dayegon. Takos siya nga tahoron labaw sa tanang dios,
{16:26} kay ang tanang dios sa ubang mga nasod mga dios-dios lang, apan ang Ginoo mao ang naghimo sa kalangitan.
{16:27} Anaa kaniya ang pagkagamhanan ug pagkahalangdon; ang kusog ug kalipay anaa sa iyang puloy-anan.
{16:28} Dayega ninyo ang Ginoo, kamong mga katawhan sa mga nasod. Dayega ninyo ang iyang gahom ug kusog.
{16:29} Ihatag ngadto sa Ginoo ang pasidungog nga angay kaniya. Pagdala kamo ug halad sa iyang presensya. Simbaha ninyo siya sa iyang balaang presensya.
{16:30} Tahora ninyo siya, kamong mga katawhan sa tibuok kalibotan. Lig-on ang iyang pagkahimutang sa kalibotan ug dili kini matarog.
{16:31} Maglipay ang kalangitan ug ang kalibotan. Moingon sila sa kanasoran, “Nagahari ang Ginoo.”
{16:32} Maglipay usab ang kadagatan, ang mga kaumahan, ug ang tanan nga anaa niini.
{16:33} Ang mga kahoy sa kalasangan magaawit sa kalipay atubangan sa Ginoo. Kay moabot siya aron sa paghukom sa kalibotan.
{16:34} Pasalamati ang Ginoo kay maayo siya; ang iyang gugma walay kataposan.
{16:35} Pag-ampo kamo, “Luwasa kami, O Dios nga among Manluluwas; luwasa kami gikan sa kanasoran ug tigoma kami pag-usab sa among yuta, aron makapasalamat kami ug makadayeg sa imong pagkabalaan.
{16:36} Dalaygon ang Ginoo, ang Dios sa Israel, sa walay kataposan.” Unya mitubag ang tanang katawhan, “Amen.” Ug midayeg sila sa Ginoo.
{16:37} Gitugyan ni David kang Asaf ug sa kauban niini nga Levita ang katungdanan sa pag-alagad kanunay atubangan sa Kahon sa Kasabotan sa Ginoo, ug ang pagbuhat sa tanang buluhaton nga gikinahanglan sa matag adlaw.
{16:38} Apil niini nga grupo mao si Obed Edom nga anak ni Jedutun, si Hosa, ug ang 68 pa ka mga Levita nga gitugyanan sa pagguwardya sa pultahan sa Tolda.
{16:39} Gitugyan ni David kang Zadok nga pari ug sa kauban niini nga mga pari ang Tolda sa Ginoo nga atua didto sa Gibeon.
{16:40} Sila kanunay ang nagahalad sa mga halad nga sinunog didto sa halaran, adlaw ug gabii, sumala sa tanan nga nasulat sa kasugoan sa Ginoo nga iyang gihatag sa Israel.
{16:41} Kauban usab nila si Heman, si Jedutun, ug ang uban pa nga gipili aron sa pag-awit ug mga pagpasalamat ngadto sa Ginoo tungod sa iyang gugma nga walay kataposan.
{16:42} Katungdanan ni Heman ug ni Jedutun ang pagpatingog sa mga trumpeta, mga simbal, ug sa uban pa nga mga instrumento nga ginagamit sa pagduyog sa mga awit sa pagdayeg alang sa Ginoo. Ang mga anak ni Jedutun mao ang gitugyanan sa pagbantay sa pultahan.
{16:43} Unya namauli ang tanan ngadto sa ilang tagsa-tagsa ka mga balay, ug si David mipauli usab aron sa pagbendisyon sa iyang pamilya.
{i17:1} Ang Saad sa Dios kang David (2 Sam. 7:1-17)
{17:1} Sa dihang nagpuyo na si David sa iyang palasyo, miingon siya kang Propeta Natan, “Ania ako nagpuyo sa matahom nga palasyo nga hinimo sa kahoyng sedro, apan ang Kahon sa Kasabotan sa Ginoo anaa lang sa usa ka tolda.”
{17:2} Mitubag si Natan kang David, “Himoa ang gusto mong himuon kay ang Dios nagauban kanimo.”
{17:3} Apan niadto mismong gabhiona miingon ang Dios kang Natan,
{17:4} “Lakaw, ug ingna ang akong alagad nga si David nga mao kini ang akong gisulti: ‘Dili ikaw ang motukod sa templo nga akong puy-an.
{17:5} Wala pa ako makapuyo ug templo sukad sa panahon nga gipagawas ko ang mga Israelinhon gikan sa Ehipto hangtod karon. Nagbalhin-balhin ako ug dapit nga tolda lay akong gipuy-an.
{17:6} Sa akong pagbalhin-balhin uban sa akong katawhan nga mga Israelinhon, wala ako moreklamo sa mga pangulo nga akong gisugo sa pag-atiman kanila, kon ngano nga wala nila ako patukori ug matahom nga templo nga hinimo sa kahoyng sedro.’”
{17:7} “Sultihi usab si David nga ako, ang Ginoo nga Makagagahom, nag-ingon, ‘Magbalantay ka kaniadto sa mga karnero, apan gipili ko ikaw nga magdumala sa akong katawhan nga mga Israelinhon.
{17:8} Giubanan ko ikaw bisan asa ka moadto, ug gipildi ko ang tanan mong mga kaaway. Karon, himuon ko ikaw nga bantogan sama sa bantogan nga mga tawo sa kalibotan.
{17:9} Gihatagan ko na ug permanenteng dapit ang akong katawhan nga mga Israelinhon, aron may kaugalingon na silang puloy-anan ug wala nay mosamok pa kanila. Dili na sila daog-daogon sa daotang mga tawo sama niadtong
{17:10} panahon nga nagbutang ako ug mga pangulo sa akong katawhan nga mga Israelinhon. Pildihon ko usab ang tanan mong kaaway. Ako, ang Ginoo, nag-ingon kanimo nga magahari kanunay ang usa sa imong mga kaliwat.
{17:11} Kon mamatay ka na ug ilubong uban sa imong mga katigulangan, ipuli ko kanimo ang usa sa imong mga anak, ug lig-onon ko ang iyang gingharian.
{17:12} Siya ang magpatukod ug templo alang kanako, ug sigurohon ko nga ang iyang mga kaliwat mao ang magahari hangtod sa kahangtoran.
{17:13} Mahisama ako sa usa ka amahan ngadto kaniya, ug mahisama siya sa usa ka anak nganhi kanako. Magpabilin ang akong gugma kaniya, dili sama sa akong gihimo kang Saul nga imong gipulihan ingon nga hari.
{17:14} Padumalahon ko siya sa akong katawhan ug gingharian, ug ang iyang mga kaliwat magahari hangtod sa kahangtoran.’”
{17:15} Gisugilon ni Natan kang David ang tanang gipadayag sa Dios kaniya.
{i17:16} Ang Pag-ampo ni David (2 Sam. 7:18-29)
{17:16} Unya misulod si Haring David sa Tolda diin nahimutang ang Kahon sa Kasabotan. Milingkod siya diha sa presensya sa Ginoo ug nag-ampo, “Ginoong Dios, si kinsa ba gayod ako ug ang akong pamilya nga gipanalanginan mo man ako ug sama niini?
{17:17} Ug daw wala ka pa makontento, O Dios, may gisaad ka pa gayod bahin sa kaugmaon sa akong pamilya. Giisip mo ako nga daw usa ka dungganon kaayo nga tawo. O Ginoong Dios,
{17:18} unsa pa may akong ikasulti sa pagpasidungog mo kanako? Nasayod ka kon kinsa ako nga imong alagad.
{17:19} O Ginoo, tungod ug alang kanako nga imong alagad ug sumala sa imong kabubut-on, gihimo mo ug gipadayag kining dagkong mga butang.
{17:20} Wala gayoy sama kanimo, Ginoo, ug wala nay lain pang Dios gawas kanimo, sumala sa among nasayran.
{17:21} Ug walay katawhan nga sama sa imong katawhan nga mga Israelinhon. Mao lang kini ang nasod dinhi sa kalibotan nga imong giluwas gikan sa pagkaulipon aron mahimong imong katawhan. Nahimo kang bantogan sa imong pagpagawas kanila gikan sa Ehipto, ug sa imong paghimog katingalahang mga butang sa dihang giabog mo ang mga nasod aron makapuyo didto ang imong katawhan.
{17:22} Gihimo mo ang mga Israelinhon nga imong katawhan sa walay kataposan, ug ikaw, Ginoo, nahimong ilang Dios.
{17:23} “Ug karon, Ginoo, tumana ang imong gisaad kanako nga imong alagad ug sa akong pamilya, aron ang imong ngalan mapasidunggan sa walay kataposan. Unya
{17:24} moingon ang mga tawo, ‘Ang Ginoo nga Makagagahom mao ang Dios sa Israel.’ Ug ang akong pamilya magapabilin sa imong presensya hangtod sa kahangtoran.
{17:25} Nakabaton ako ug kaisog sa pag-ampo niini kanimo nga akong Dios, tungod kay gipadayag mo man kanako nga imong alagad nga sa kanunay may kaliwat ako nga magahari.
{17:26} “O Ginoo, tinuod ikaw nga Dios. Gisaad mo kining maayo nga mga butang kanako nga imong alagad.
{17:27} Ug karon nalipay ka sa pagpanalangin sa akong pamilya aron magpabilin kini diha sa imong presensya hangtod sa kahangtoran. Kay kon ikaw ang magpanalangin Ginoo, hangtod kini sa kahangtoran.”
{i18:1} Ang mga Kadaogan ni David (2 Sam. 8:1-18)
{18:1} Sa paglabay sa panahon, napildi ni David ang mga Filistinhon, ug gisakop niya sila. Nailog niya kanila ang Gat ug ang mga lungsod sa palibot niini.
{18:2} Napildi usab ni David ang mga Moabnon, ug gisakop niya sila ug nagbayad silag buhis kaniya.
{18:3} Napildi usab ni David si Hadadezer nga hari sa Zoba, didto sa Hamat, sa dihang miadto si Hadadezer sa mga kayutaan duol sa Suba sa Eufrates sa pagsakop niini.
{18:4} Nailog nila ni David ang 1,000 niya ka mga karwahe, 7,000 ka mga tigkarwahe, ug 20,000 ka mga sundalo. Gipangpiangan nila ni David ang mga kabayo nga tigguyod sa mga karwahe gawas lang sa 100 nga ilang gibilin aron ilang gamiton.
{18:5} Sa dihang miabot ang mga Arameanhon gikan sa Damascus aron sa pagtabang kang Hadadezer, gipamatay nila ni David ang 22,000 kanila.
{18:6} Unya nagpabutang si David ug mga kampo sa Damascus, ang dapit sa mga Arameanhon. Ug nahimo niya sila nga mga sakop ug nagbayad silag buhis kaniya. Gipadaog sa Ginoo si David sa iyang mga pagpakiggira bisan asa siya moadto.
{18:7} Gikuha ni David ang bulawan nga mga taming sa mga opisyal ni Hadadezer, ug gidala kini sa Jerusalem.
{18:8} Gikuha usab niya ang daghang mga bronsi sa Teba ug Cun, ang mga lungsod nga sakop ni Hadadezer. Kini nga mga bronsi gigamit ni Solomon sa pagpahimo sa dakong sudlanan sa tubig nga gitawag ug Dagat, mga haligi, ug mga kagamitan nga bronsi alang sa templo.
{18:9} Pagkadungog ni Tou nga hari sa Hamat nga gipildi ni David ang tibuok kasundalohan ni Hadadezer nga hari sa Zoba,
{18:10} gipaadto niya ang iyang anak nga si Hadoram kang Haring David aron sa pagpangumusta ug sa pagpasidungog kaniya sa iyang kadaogan batok kang Hadadezer. (Kini si Tou ug si Hadadezer dugay nang managkaaway.) Nagdala si Hadoram ug mga gasa nga hinimo sa bulawan, plata, ug bronsi.
{18:11} Gihalad kini ni Haring David sa Ginoo, sama sa iyang gihimo sa mga plata ug bulawan nga iyang nailog gikan sa ubang mga nasod nga iyang gipildi sama sa Edom, Moab, Ammon, Filistia, ug Amalek.
{18:12} Si Abishai nga anak ni Zeruya nakapatay ug 18,000 ka mga Edomhon sa kapatagan nga gitawag ug Asin.
{18:13} Unya nagpabutang si David ug mga kampo didto sa Edom, ug nahimo niyang sakop ang tanang mga Edomhon. Gipadaog sa Ginoo si David bisan asa siya moadto sa pagpakiggira.
{i18:14} Ang mga Opisyal ni David
{18:14} Naghari si David sa tibuok Israel, ug gihimo niya ang matarong ug husto alang sa tanan niyang katawhan.
{18:15} Ang nangulo sa iyang mga sundalo mao si Joab nga anak ni Zeruya. Ang nagadumala sa mga kasulatan sa gingharian mao si Jehoshafat nga anak ni Ahilud.
{18:16} Ang mga pangulong pari mao si Zadok nga anak ni Ahitub ug si Ahimelec nga anak ni Abiatar. Ang sekretaryo mao si Shavsha.
{18:17} Ang pangulo sa mga badigard ni David nga mga Keretnon ug mga Peletnon mao si Benaya nga anak ni Jehoyada. Ug ang mga pangulong opisyal ni David mao ang iyang mga anak nga lalaki.
{i19:1} Gipildi ni David ang mga Ammonhon ug mga Arameanhon (2 Sam. 10:1-19)
{19:1} Unya, namatay si Nahash nga hari sa mga Ammonhon. Ug ang iyang anak nga si Hanun mao ang mipuli kaniya ingon nga hari.
{19:2} Miingon si David, “Pakitaan ko sa kaayo si Hanun tungod kay maayo ang iyang amahan kanako.” Busa nagpadala si David ug mga opisyal aron sa pagpaabot sa iyang pahasubo kang Hanun sa pagkamatay sa amahan niini. Apan sa pag-abot sa mga opisyal ni David didto kang Hanun sa yuta sa mga Ammonhon,
{19:3} miingon ang mga opisyal sa Ammonhon kang Hanun, “Nagatuo ka ba nga pasidunggan ni David ang imong amahan pinaagi sa pagpadala ug mga tawo aron sa pagpaabot sa iyang pagpahasubo kanimo? Wala kaha sila moanhi dinhi aron sa pagpangispiya sa atong nasod aron laglagon kini?”
{19:4} Busa gipadakop ni Hanun ang mga tawo ni David ug gipakiskisan ang ilang mga bangas. Gipaputlan usab niya ang ilang mga bisti gikan sa hawak paingon sa ubos, ug unya gipapauli sila.
{19:5} Sa dihang nabalitaan ni David ang nahitabo sa iyang mga tawo, nagpadala siya ug mga mensahero sa pagsulti sa iyang mga tawo nga magpabilin lang una sa Jerico hangtod nga motubo ang ilang mga bangas, ayha mopauli.
{19:6} Nakaamgo ang mga Ammonhon nga ang ilang gibuhat nakapasuko pag-ayo kang David. Busa nagpadala sila ug 37 ka toneladang plata aron pag-abang ug mga karwahe ug mga tigkarwahe gikan sa Aram Naharaim, Aram Maaca, ug Zoba.
{19:7} Ang gidaghanon sa mga karwahe ug mga tigkarwahe nga ilang giabangan 32,000 tanan. Nakigdapig usab kanila ang hari sa Maaca uban sa iyang mga sundalo. Nagkampo sila duol sa Medeba. Nanggawas usab ang mga Ammonhon sa ilang mga lungsod ug nangandam sa pagpakiggira.
{19:8} Sa pagkadungog ni David niini, gipadala niya si Joab ug ang tibuok kasundalohan aron sa pagpakiggira.
{19:9} Mipahimutang ang mga Ammonhon sa pultahan sa ilang lungsod aron sa pagpakiggira, samtang ang mga hari nga nakigdapig kanila mipahimutang didto sa kapatagan.
{19:10} Sa dihang nakita ni Joab nga may mga kaaway diha sa iyang atubangan ug likod, gipili niya ang labing maayong mga sundalo sa Israel, ug gipangulohan niya sila sa pagpakiggira sa mga Arameanhon.
{19:11} Ang nahibiling mga sundalo gipapangulohan niya kang Abishai nga iyang igsoon sa pagpakiggira sa mga Ammonhon.
{19:12} Miingon si Joab kang Abishai, “Kon makita mo nga morag mapildi na kami sa mga Arameanhon, tabangi ninyo kami, apan kon kamo ang morag mapildi sa mga Ammonhon tabangan namo kamo.
{19:13} Pagmaisogon kamo! Makiggira kita nga may kaisog alang sa atong katawhan ug sa mga lungsod sa atong Dios. Himuon sa Ginoo kon unsa ang maayo sumala sa iyang kabubut-on.”
{19:14} Unya misulong si Joab uban sa iyang mga tawo, ug nangikyas ang mga Arameanhon gikan kanila.
{19:15} Pagkakita sa mga Ammonhon nga nangikyas ang mga Arameanhon, nangikyas usab sila gikan kang Abishai nga igsoon ni Joab, ug nanulod sa ilang lungsod. Busa mibalik si Joab sa Jerusalem.
{19:16} Sa dihang nakita sa mga Arameanhon nga mapildi sila sa mga Israelinhon, nagpadala sila ug mga mensahero sa mga kauban nila nga mga Arameanhon didto sa tabok sa Suba sa Eufrates aron sa pagsulti nga tabangan sila. Si Shofac nga komander sa mga sundalo ni Hadadezer maoy nangulo niini nga grupo.
{19:17} Sa pagkahibalo ni David niini, gipatigom niya ang tanang sundalo sa Israel. Unya mitabok sila sa Suba sa Jordan ug mipahimutang atbang sa mga Arameanhon, ug unya nakiggira sila kanila.
{19:18} Apan nangikyas ang mga Arameanhon gikan sa mga Israelinhon. Nakapatay sila si David ug 7,000 ka mga tigkarwahe ug 40,000 ka mga sundalo nga nagalakaw lang. Napatay usab nila si Shofac nga komander sa mga sundalo.
{19:19} Sa dihang nakita sa mga sakop ni Hadadezer nga napildi na sila sa mga Israelinhon, nakighigala sila kang David ug nagpasakop kaniya. Sukad niadto, wala na motabang ang mga Arameanhon sa mga Ammonhon.
{i20:1} Giilog ni David ang Rabba (2 Sam. 12:26-31)
{20:1} Sa panahon sa tingpanglakaw sa mga hari aron sa pagpakiggira, si Joab ang nangulo sa mga sundalo sa pagpakiggira, samtang si Haring David nagpabilin sa Jerusalem. Gilaglag nila ni Joab ang yuta sa mga Ammonhon, unya gisulong nila ang Rabba, hangtod nga nailog nila kini.
{20:2} Miadto si David sa Rabba, ug gikuha niya ang bulawan nga korona gikan sa ulo sa hari sa mga Ammonhon ug gibutang sa iyang ulo. May gibug-aton nga mga 35 ka kilo ang korona, ug aduna kini mga batong mahalon. Daghang mga kabtangan ang nakuha ni David niadto nga siyudad.
{20:3} Giulipon niya ang mga lumulupyo niini ug gipatrabaho ginamit ang mga gabas, piko, ug atsa. Mao kini ang gihimo ni David sa mga lumulupyo sa tanan nga lungsod sa mga Ammonhon. Unya mipauli si David ug ang iyang tibuok kasundalohan sa Jerusalem.
{i20:4} Ang Gira Batok sa mga Filistinhon (2 Sam. 21:15-22)
{20:4} Wala madugay, naggira na usab ang mga Filistinhon ug mga Israelinhon, ug didto kini mahitabo sa Gezer. Niini nga gira gipatay ni Sibecai nga taga-Husha si Sipai, nga usa sa mga kaliwat sa mga Rafa. Ug napildi ang mga Filistinhon.
{20:5} Sa usa pa nila ka gira, gipatay ni Elhanan nga anak ni Jair si Lami nga igsoon ni Goliat nga taga-Gat. Ang bangkaw ni Lami bug-at ug baga.
{20:6} Naggira pag-usab ang mga Filistinhon ug mga Israelinhon, ug didto kini nahitabo sa Gat. Niini nga gira, may tawo nga labihan kaayo kadako. May unom siya ka tudlo sa matag kamot ug tiil. Usa usab siya sa mga kaliwat sa mga Rafa.
{20:7} Sa dihang gibugalbugalan niya ang mga Israelinhon, gipatay siya ni Jonatan nga anak sa igsoon ni David nga si Shimea.
{20:8} Kadto nga mga Filistinhon mga kaliwat sa mga Rafa nga taga-Gat. Gipamatay sila ni David ug sa iyang mga tawo.
{i21:1} Giihap ni David ang Iyang mga Sundalo (2 Sam. 24:1-25)
{21:1} Gikontra ni Satanas ang Israel, busa gisulsolan niya si David nga ihapon ang mga Israelinhon.
{21:2} Busa miingon si David kang Joab ug sa mga komander sa mga sundalo, “Lakaw kamo, ug ihapa ninyo ang mga Israelinhon gikan sa Beersheba hangtod sa Dan. Unya balik kamo dinhi aron mahibaloan ko kon pila silang tanan.”
{21:3} Apan mitubag si Joab, “Hinaut pa nga padaghanon sa Ginoo sa 100 ka pilo ang imong katawhan. Apan, Mahal nga Hari, nganong buhaton mo man kini? Dili ba mga sakop mo man sila? Nganong iangin mo man sila sa pagpakasala?”
{21:4} Apan miinsister gayod si David, busa gilibot ni Joab ang tibuok Israel, ug unya mibalik sa Jerusalem.
{21:5} Gisugilon niya kang David ang gidaghanon sa mga lalaki nga makahimo sa pagpakiggira: 1,100000 sa Israel ug 470,000 sa Juda.
{21:6} Apan wala iapil ni Joab sa pag-ihap ang tribo ni Levi ug ni Benjamin tungod kay supak gayod siya sa gisugo sa hari.
{21:7} Wala usab makagusto ang Dios niini, busa gisilotan niya ang Israel.
{21:8} Unya miingon si David sa Dios, “Nakasala gayod ako sa akong gihimo. Busa, Ginoo, nagapakilooy ako nga imong alagad nga pasayloon mo ako sa akong sala, kay kinabuang gayod ang akong gihimo.”
{21:9} Miingon ang Ginoo kang Gad nga propeta ni David,
{21:10} “Adto kang David ug ingna siya nga mao kini ang akong giingon: ‘Aduna akoy tulo ka silot nga papilian kanimo. Pagpili ug usa kay buhaton ko kini.’”
{21:11} Busa miadto si Gad kang David ug miingon, “Miingon ang Ginoo nga magpili ka niini:
{21:12} ‘Tulo ka tuig nga gutom, tulo ka bulan nga laglagon kamo sa inyong mga kaaway, o tulo ka adlaw nga katalagman gikan sa Ginoo diin daoton sa anghel sa Ginoo ang tibuok yuta sa Israel.’ Hunahunaa pag-ayo ug pahibaloa ako kon unsay isulti ko sa nagpadala kanako.”
{21:13} Mitubag si David kang Gad, “Naglisod gayod ako sa pagpili. Mas maayo pa nga ang Ginoo ang mosilot kanako kay sa tawo, kay maloloy-on kaayo ang Ginoo.”
{21:14} Busa nagpadala ang Ginoo ug katalagman sa Israel, ug 70,000 ka mga Israelinhon ang nangamatay.
{21:15} Unya nagpadala ang Dios ug anghel aron sa paglaglag sa Jerusalem. Apan samtang gilaglag sa anghel ang Jerusalem, nausab ang hunahuna sa Ginoo sa dihang nakita niya ang pag-antos sa mga tawo. Busa miingon siya sa anghel, “Husto na! Ayaw na silag siloti.” Niadtong higayona ang anghel sa Ginoo didto nagtindog sa may giokanan ni Arauna nga Jebusnon.
{21:16} Mihangad si David ug nakita niya ang anghel sa Ginoo nga nagatindog tunga-tunga sa langit ug sa yuta. May gikuptan kini nga espada nga gipunting sa Jerusalem. Unya mihapa si David ug ang mga tigdumala sa Israel nga nagbistig sako sa pagpakita sa ilang pagsubo.
{21:17} Miingon si David sa Dios, “Ako ang nagsugo nga ihapon ang katawhan. Ako ang nakasala ug naghimo niining hilabihan kadaotang buhat. Kining mga tawo sama sa inosenteng mga karnero. Wala silay nahimong sala. O Ginoo nga akong Dios, ako na lang ug ang akong pamilya ang siloti. Ayaw na paantosa ang imong katawhan niini nga katalagman.”
{21:18} Unya gisugo sa anghel sa Ginoo si Gad sa pag-ingon kang David nga motungas didto sa giokanan ni Arauna nga Jebusnon ug maghimo didto ug halaran alang sa Ginoo.
{21:19} Busa mitungas si David aron sa pagtuman sa gisugo sa Ginoo pinaagi kang Gad.
{21:20} Niadtong higayona, naggiok ug trigo si Arauna ug ang iyang upat ka mga anak nga lalaki. Sa dihang nakita nila ang anghel sa Ginoo, nanagan ang upat ka anak ni Arauna ug nanago.
{21:21} Unya nakita ni Arauna nga nagpadulong si David. Busa mibiya siya sa giokanan ug miyukbo atubangan ni David.
{21:22} Miingon si David kaniya, “Ibaligya kanako ang imong giokanan aron makapatindog ako ug halaran alang sa Ginoo, aron maundang ang katalagman nga midangat sa mga tawo. Bayran ko ikaw sa ensaktong bili niini.”
{21:23} Miingon si Arauna kang David, “Sige, kuhaa kini Mahal nga Hari. Himoa kon unsay maayo sa imong panan-aw. Ihatag ko ang mga baka alang sa halad nga sinunog, ang mga kahoy nga ginagamit sa paggiok aron isugnod, ug ang trigo aron ihalad sa pagpasidungog sa Ginoo. Oo, ihatag ko kining tanan kanimo.”
{21:24} Apan mitubag si Haring David kang Arauna, “Dili ko kini kuhaon nga libre. Bayran ko ikaw sa ensaktong bili niini. Dili mahimong kuhaon ko lang kini gikan kanimo nga walay bayad ug unya ihalad sa Ginoo. Dili ako maghalad ug halad nga sinunog nga wala ko bayri.”
{21:25} Busa gibayran ni David si Arauna ug 600 ka buok bulawan alang niadto nga dapit.
{21:26} Unya naghimo siya didto ug halaran alang sa Ginoo ug naghalad sa mga halad nga sinunog ug mga halad alang sa maayong relasyon. Unya nag-ampo siya, ug gitubag siya sa Ginoo pinaagi sa pagpadala ug kalayo gikan sa langit nga misunog sa mga halad sa halaran.
{21:27} Unya giingnan sa Ginoo ang anghel nga ibalik ang iyang espada sa sakoban.
{21:28} Sa dihang nakita ni David nga gitubag sa Ginoo ang iyang pag-ampo, naghalad pa gayod siya ug mga halad didto sa giokanan ni Arauna nga Jebusnon.
{21:29} Niadtong panahona, ang Tolda sa Ginoo nga gipahimo ni Moises didto sa kamingawan, ug ang halaran alang sa mga halad nga sinunog didto mahimutang sa habog nga dapit sa Gibeon.
{21:30} Apan dili makaadto si David didto sa pagpangutana sa Dios, tungod kay nahadlok siya sa espada sa anghel sa Ginoo.
{22:1} Unya miingon si David, “Dinhing dapita tukoron ang templo sa Ginoong Dios ug ang halaran alang sa mga halad nga sinunog sa Israel.”
{i22:2} Ang Pagpangandam alang sa Pagtukod sa Templo
{22:2} Nagmando si David nga tigomon ang mga langyaw nga nagapuyo sa Israel, ug nagpili siya gikan kanila ug mga tigtiltil ug mga bato alang sa templo sa Dios.
{22:3} Nag-andam si David ug daghan kaayong mga puthaw aron himuong mga lansang ug mga bisagra alang sa mga pultahan. Nag-andam usab siya ug bronsi nga dili na matimbang tungod sa kadaghan.
{22:4} Dili usab maihap sa kadaghan ang mga kahoyng sedro nga gipadala sa mga taga-Sidon ug taga-Tyre kaniya.
{22:5} Miingon si David, “Batan-on pa ang akong anak nga si Solomon ug wala pa siyay kasinatian. Kinahanglan nga ang templo nga tukoron alang sa Ginoo matahom gayod ug mabantog sa tibuok kalibotan. Pangandaman ko gayod kini.” Busa giandam ni David ang mga materyales samtang buhi pa siya.
{22:6} Unya gipatawag ni David ang iyang anak nga si Solomon, ug gitugyan niya kang Solomon ang buluhaton sa pagpatukod sa templo alang sa Ginoo, ang Dios sa Israel.
{22:7} Miingon si David kang Solomon, “Anak, buot ko gayod untang magpatukod ug templo alang sa kadungganan sa Ginoo nga akong Dios.
{22:8} Apan miingon ang Ginoo kanako: ‘Daghang mga tawo ang imong napatay ug daghang gira ang imong naagian, busa dili ikaw ang motukod ug templo alang sa kadungganan sa akong ngalan.
{22:9} Apan may umaabot ka nga anak nga lalaki nga magahari sa kalinaw. Dili ko siya ipasamok sa tanan niyang mga kaaway sa palibot. Solomon ang iyang ngalan, ug hatagan ko ug kalinaw ang Israel sa panahon sa iyang paghari.
{22:10} Siya mao ang magpatukod ug templo alang sa kadungganan sa akong ngalan. Isipon ko siya nga akong anak ug ako mahimong iyang amahan. Ang iyang mga kaliwat maghari sa Israel hangtod sa kahangtoran.’
{22:11} “Busa anak, hinaut nga ang Ginoo magauban kanimo ug magmalampuson ka sa pagtukod sa templo sa Ginoo nga imong Dios, sumala sa iyang gisulti.
{22:12} Hinaut nga hatagan ka sa Ginoo sa kaalam ug panabot aron matuman mo ang kasugoan sa Ginoo nga imong Dios sa panahon nga padumalahon ka na niya sa tibuok Israel.
{22:13} Kay kon tumanon mo pag-ayo ang mga tulumanon ug mga lagda nga gihatag niya sa Israel pinaagi kang Moises, magmalampuson ka. Busa pagmalig-on ug pagmaisogon. Ayaw kahadlok ni magpakawala ug paglaom.
{22:14} Gihagoan ko gayod pag-ayo ang pag-andam sa mga materyales alang sa pagpatukod sa templo sa Ginoo — 3,500 ka toneladang bulawan, 35,000 ka toneladang plata, ug bronsi ug puthaw nga dili na matimbang sa kadaghan. Nag-andam usab ako ug mga kahoy ug mga bato, apan kinahanglan mo pa kining dugangan.
{22:15} Aduna kay daghang mga trabahante: mga tigtiltil ug bato, mga mason, mga panday, ug mga tawo nga hanas sa mga trabaho nga may kalabotan
{22:16} sa bulawan, plata, bronsi, ug puthaw. Karon, sugdi na ang pagpatrabaho, ug hinaut nga ang Ginoo magauban kanimo.”
{22:17} Unya gimandoan ni David ang tanang pangulo sa Israel sa pagtabang kang Solomon nga iyang anak.
{22:18} Miingon siya kanila, “Kauban ninyo ang Ginoo nga inyong Dios ug gihatagan niya kamo ug kalinaw sa inyong palibot, kay gitugyan na niya kanako ang tanang mga lumulupyo niini nga yuta. Karon iya na kini sa Ginoo ug nasakop na nato nga iyang katawhan.
{22:19} Busa karon itugyan ninyo sa Ginoo nga inyong Dios ang tibuok ninyong kasingkasing ug kalag. Sugdi na ninyo ang pagpatukod sa templo sa Ginoong Dios aron madala na ninyo ang Kahon sa Kasabotan sa Ginoo ug ang sagradong mga kagamitan sa Dios didto sa templo nga pagatukoron alang sa kadungganan sa iyang ngalan.”
{i23:1} Ang Katungdanan sa mga Levita
{23:1} Sa dihang tigulang na kaayo si David, gihimo niya nga hari sa Israel ang iyang anak nga si Solomon.
{23:2} Gitigom niya ang tanang mga pangulo sa Israel, apil ang mga pari ug mga Levita.
{23:3} Giihap ang mga Levita nga nagpangidaron ug 30 pataas, ug 38,000 silang tanan.
{23:4} Miingon si David, “Ang 24,000 kanila magadumala sa mga buluhaton sa templo sa Ginoo, ang 6,000 magaalagad isip mga opisyal ug mga maghuhukom,
{23:5} ang 4,000 magaalagad isip mga guwardya sa mga pultahan sa templo, ug ang lain pang 4,000 magadayeg sa Ginoo pinaagi sa mga instrumento nga gipahimo ko alang niini.”
{23:6} Gibahin ni David sa tulo ka grupo ang mga Levita, sumala sa mga pamilya sa mga anak ni Levi nga sila si Gershon, Kohat, ug Merari.
{i23:7} Ang mga Kaliwat ni Gershon
{23:7} Ang mga anak ni Gershon mao si Ladan ug si Shimei.
{23:8} Si Ladan may tulo ka mga anak nga sila si Jehiel, ang pinakapangulo sa ilang pamilya, unya si Zetam ug si Joel.
{23:9} Mao kini sila ang mga pangulo sa mga kaliwat ni Ladan. Si Shimei may tulo usab ka anak nga sila si Shelomot, Haziel, ug Haran.
{23:10} May lain pang upat ka anak si Shimei nga sila si Jahat, ang pinakapangulo sa ilang pamilya, si Zina ang ikaduha,
{23:11} unya si Jeush ug si Beria. Gamay lang ug anak si Jeush ug Beria, busa giihap sila nga usa lang ka pamilya.
{i23:12} Ang mga Kaliwat ni Kohat
{23:12} Si Kohat may upat ka mga anak nga sila si Amram, Izhar, Hebron, ug Uziel.
{23:13} Ang mga anak ni Amram mao si Aaron ug si Moises. Gilain si Aaron ug ang iyang mga kaliwat alang sa pagdedikar sa labing balaan nga mga butang, sa paghalad sa mga halad alang sa Ginoo, sa pag-alagad kaniya, ug sa pagbendisyon sa katawhan sa ngalan sa Ginoo. Mao kini ang ilang katungdanan hangtod sa kahangtoran.
{23:14} Ang mga anak ni Moises nga alagad sa Dios giapil sa mga kaliwat ni Levi.
{23:15} Ang iyang mga anak mao si Gershom ug si Eliezer.
{23:16} Ang usa sa mga anak ni Gershom mao si Shebuel nga pinakapangulo sa ilang pamilya.
{23:17} Si Eliezer may usa lang ka anak nga lalaki nga mao si Rehabia nga pinakapangulo usab sa ilang pamilya. Daghan kaayo ang mga kaliwat ni Rehabia.
{23:18} Ang usa sa mga anak ni Izhar mao si Shelomit nga pinakapangulo sa ilang pamilya.
{23:19} Ang mga anak ni Hebron mao sila si Jeria, ang pinakapangulo sa ilang pamilya, si Amaria ang ikaduha, si Jahaziel ang ikatulo, ug si Jekameam ang ikaupat.
{23:20} Ang mga anak ni Uziel mao si Micas, ang pinakapangulo sa ilang pamilya, ug si Ishia ang ikaduha.
{i23:21} Ang mga Kaliwat ni Merari
{23:21} Ang mga anak ni Merari mao sila si Mali ug si Mushi. Ang mga anak ni Mali mao si Eleazar ug si Kish.
{23:22} Namatay si Eleazar nga wala gayoy anak nga lalaki, kondili mga babaye lang. Kini sila gipangasawa sa ilang mga ig-agaw nga mga anak ni Kish.
{23:23} May tulo ka mga anak nga lalaki si Mushi nga sila si Mali, Eder, ug Jeremot.
{23:24} Mao kini sila ang mga kaliwat ni Levi sumala sa listahan sa mga pangulo sa ilang mga pamilya. Kinahanglang mag-edad ug 20 pataas ang matag usa kanila aron makaalagad sa templo sa Ginoo.
{23:25} Miingon si David, “Gihatagan kita sa Ginoo, ang Dios sa Israel, ug kalinaw ug magpabilin siya sa Jerusalem hangtod sa kahangtoran.
{23:26} Karon, dili na kinahanglan nga dala-dalahon pa sa mga Levita ang Tolda nga Simbahan ug ang kagamitan alang sa pagsimba.”
{23:27} Sumala sa kataposan nga sugo ni David, gilista ang tanang mga Levita nga nagpangidaron ug 20 ka tuig pataas.
{23:28} Ang ilang katungdanan mao ang pagtabang sa mga pari nga mga kaliwat ni Aaron sa pag-alagad sa templo sa Ginoo. Sila ang moatiman sa mga hawanan sa templo ug sa mga bodega, ug motabang usab sila sa mga seremonya nga may kalabotan sa pagkahinlo sa sagradong mga butang sa templo, ug sa uban pang buluhaton sa templo sa Dios.
{23:29} Sila usab ang gitugyanan sa sagrado nga pan nga ginabutang sa lamisa, sa harina alang sa mga halad isip pagpasidungog sa Ginoo, sa pan nga walay patubo, ug sa uban pang ginaluto ug ginasagol. Sila usab ang gitugyanan sa pagtimbang ug pagtakos.
{23:30} Katungdanan usab nila ang pagtindog didto sa templo aron sa pagpasalamat ug sa pagdayeg sa Ginoo matag buntag ug gabii.
{23:31} Motabang usab sila sa paghalad sa mga halad nga sinunog ngadto sa Ginoo sa mga Adlaw nga Igpapahulay, sa Pista sa Pagsugod sa Bulan, ug sa uban pang mga pista. May gisunod silang balaod diin gitakda na kon pila kanila nga mga Levita ang moalagad sa presensya sa Dios sa matag higayon, ug kon unsaon nila paghimo ang ilang mga buluhaton.
{23:32} Busa gihimo sa mga Levita ang ilang katungdanan sa pag-atiman sa Tolda nga Tagboanan ug sa Balaang Dapit, ug sa pagtabang sa ilang mga paryente nga mga pari nga kaliwat ni Aaron sa pag-alagad sa templo sa Ginoo.
{i24:1} Ang mga Buluhaton sa mga Pari
{24:1} Mao kini ang mga grupo sa mga kaliwat ni Aaron: Ang mga anak ni Aaron mao sila si Nadab, Abihu, Eleazar, ug Itamar.
{24:2} Apan mas unang namatay si Nadab ug si Abihu kaysa ilang amahan, ug wala silay mga anak, busa si Eleazar lang ug si Itamar mao ang nag-alagad ingon nga mga pari.
{24:3} Sa tabang ni Zadok nga kaliwat ni Eleazar, ug ni Ahimelec nga kaliwat ni Itamar, gigrupo-grupo ni Haring David ang mga kaliwat ni Aaron sumala sa ilang mga katungdanan.
{24:4} Tungod kay daghan ang mga pangulo sa pamilya sa mga kaliwat ni Eleazar, gibahin kini ngadto sa 16 ka grupo ug ang mga kaliwat ni Itamar gibahin sa walo ka grupo.
{24:5} Gibahin ang tanang buluhaton ngadto sa mga grupo pinaagi sa pagripa aron walay pinalabi, tungod kay daghang mga opisyal sa templo ug mga alagad sa Dios nga naggikan sa mga kaliwat ni Eleazar ug ni Itamar.
{24:6} Si Shemaya nga anak ni Netanel nga Levita mao ang sekretaryo. Gilista niya ang mga ngalan sa mga pari atubangan sa hari ug sa mga opisyal nga sila si Zadok nga pari, Ahimelec nga anak ni Abiatar, ug sa mga pangulo sa mga pamilya sa mga pari ug mga Levita. Gipuli-puli sa pagripa ang mga kaliwat ni Eleazar ug ni Itamar.
{24:7} Ang una nga naripahan mao si Jehoyarib, ang ikaduha si Jedaya,
{24:8} ang ikatulo si Harim, ang ikaupat si Seorim,
{24:9} ang ikalima si Malkia, ang ikaunom si Miamin,
{24:10} ang ikapito si Hakoz, ang ikawalo si Abia,
{24:11} ang ikasiyam si Jeshua, ang ikanapulo si Shecania,
{24:12} ang ika-11 si Eliashib, ang ika-12 si Jakim,
{24:13} ang ika-13 si Hupa, ang ika-14 si Jeshebeab,
{24:14} ang ika-15 si Bilga, ang ika-16 si Imer,
{24:15} ang ika-17 si Hezir, ang ika-18 si Hapizez,
{24:16} ang ika-19 si Petahia, ang ika-20 si Jehezkel,
{24:17} ang ika-21 si Jakin, ang ika-22 si Gamul,
{24:18} ang ika-23 si Delaya, ug ang ika-24 si Maazia.
{24:19} Gihimo sa matag grupo ang ilang mga katungdanan sa templo sa Ginoo pinasubay sa mga balaod nga gihatag sa ilang katigulangan nga si Aaron gikan sa Ginoo, ang Dios sa Israel.
{i24:20} Ang mga Pangulo sa Pamilya sa mga Levita
{24:20} Mao kini ang mga pangulo sa pamilya sa uban pa nga mga kaliwat ni Levi: Gikan sa mga kaliwat ni Amram: si Shebuel. Gikan sa mga kaliwat ni Shubael: si Jedea.
{24:21} Gikan sa mga kaliwat ni Rehabia: si Ishia, ang pinakapangulo sa ilang pamilya.
{24:22} Gikan sa mga kaliwat ni Izhar: si Shelomot. Gikan sa mga kaliwat ni Shelomot: si Jahat.
{24:23} Gikan sa mga kaliwat ni Hebron: si Jeria, ang pinakapangulo sa ilang pamilya, si Amaria ang ikaduha, si Jahaziel ang ikatulo, ug si Jekameam ang ikaupat.
{24:24} Gikan sa mga kaliwat ni Uziel: si Micas. Gikan sa mga kaliwat ni Micas: si Shamir.
{24:25} Gikan sa mga kaliwat ni Ishia nga igsoon ni Micas: si Zacarias.
{24:26} Gikan sa mga kaliwat ni Merari: si Mali ug si Mushi. Gikan sa mga kaliwat ni Jaazia: si Beno.
{24:27} Gikan sa mga kaliwat ni Merari pinaagi kang Jaazia: si Beno, Shoham, Zacur, ug Ibri.
{24:28} Gikan sa mga kaliwat ni Mali: si Eleazar, nga walay mga anak nga lalaki.
{24:29} Gikan sa mga kaliwat ni Kish: si Jerameel.
{24:30} Gikan sa mga kaliwat ni Mushi: si Mali, Eder, ug Jeremot. Mao kini ang mga Levita sumala sa ilang mga pamilya.
{24:31} Sama sa gihimo sa ilang mga paryente nga mga kaliwat ni Aaron, nagripa usab sila alang sa ilang mga katungdanan, walay-bale kon unsa ang ilang mga edad. Gihimo nila kini sa atubangan ni Haring David, ni Zadok, ni Ahimelec, ug sa mga pangulo sa mga pamilya sa mga pari ug mga Levita.
{i25:1} Ang mga Musikero
{25:1} Gigahin ni David ug sa mga komander sa mga sundalo ang mga anak ni Asaf, Heman, ug Jedutun alang sa pagpahayag sa mensahe sa Dios dinuyogan sa mga harpa, lira, ug mga simbal. Mao kini ang lista sa ilang mga ngalan ug sa ilang mga trabaho:
{25:2} Gikan sa mga anak ni Asaf: si Zacur, Jose, Netania, ug Asarela. Ubos sila sa pagdumala sa ilang amahan nga si Asaf nga nagapadayag sa mensahe sa Dios ilalom sa mando sa hari.
{25:3} Gikan sa mga anak ni Jedutun: si Gedalia, Zeri, Jeshaya, Shimei, Hashabia, ug Matitia, unom silang tanan. Nagtrabaho usab sila ubos sa pagdumala sa ilang amahan nga si Jedutun. Kini si Jedutun nagapadayag sa mensahe sa Dios uban ang pagdayeg ug pagpasalamat sa Ginoo dinuyogan sa harpa.
{25:4} Gikan sa mga anak ni Heman: si Bukia, Matania, Uziel, Shubael, Jerimot, Hanania, Hanani, Eliata, Gidalti, Romamti Ezer, Joshbekasha, Maloti, Hotir, ug Mahaziot.
{25:5} Silang tanan mga anak ni Heman, nga propeta sa hari. Gipasidunggan siya sa Dios pinaagi sa paghatag kaniya ug 14 ka mga anak nga lalaki ug tulo ka mga anak nga babaye, sumala sa gisaad sa Dios kaniya.
{25:6} Kini silang tanan ubos sa pagdumala sa ilang mga amahan sa ilang pagtukar sa mga simbal, lira, ug mga harpa sa ilang pag-alagad sa balay sa Dios. Si Asaf, Jedutun, ug Heman ubos sa pagmando sa hari.
{25:7} Mikabat sila ug 288 apil ang ilang mga paryente, ug hanas kaayo sila nga mga musikero alang sa Ginoo.
{25:8} Nagripa sila alang sa tagsa-tagsa nila ka katungdanan — batan-on man o tigulang, magtutudlo man o estudyante.
{25:9} Ang unang naripahan sa pamilya ni Asaf mao si Jose ug ang iyang mga anak nga lalaki ug mga paryente; 12 silang tanan. Ang ikaduha mao si Gedalia ug ang iyang mga anak ug mga paryente; 12 usab sila.
{25:10} Ang ikatulo mao si Zacur ug ang iyang mga anak ug mga paryente; 12 usab sila.
{25:11} Ang ikaupat mao si Izri ug ang iyang mga anak ug mga paryente; 12 usab sila.
{25:12} Ang ikalima mao si Netania ug ang iyang mga anak ug mga paryente; 12 usab sila.
{25:13} Ang ikaunom mao si Bukia ug ang iyang mga anak ug mga paryente; 12 usab sila.
{25:14} Ang ikapito mao si Jesarela ug ang iyang mga anak ug mga paryente; 12 usab sila.
{25:15} Ang ikawalo mao si Jeshaya ug ang iyang mga anak ug mga paryente; 12 usab sila.
{25:16} Ang ikasiyam mao si Matania ug ang iyang mga anak ug mga paryente; 12 usab sila.
{25:17} Ang ikanapulo mao si Shimei ug ang iyang mga anak ug mga paryente; 12 usab sila.
{25:18} Ang ika-11 mao si Azarel ug ang iyang mga anak ug mga paryente; 12 usab sila.
{25:19} Ang ika-12 mao si Hashabia ug ang iyang mga anak ug mga paryente; 12 usab sila.
{25:20} Ang ika-13 mao si Shubael ug ang iyang mga anak ug mga paryente; 12 usab sila.
{25:21} Ang ika-14 mao si Matitia ug ang iyang mga anak ug mga paryente; 12 usab sila.
{25:22} Ang ika-15 mao si Jerimot ug ang iyang mga anak ug mga paryente; 12 usab sila.
{25:23} Ang ika-16 mao si Hanania ug ang iyang mga anak ug mga paryente; 12 usab sila.
{25:24} Ang ika-17 mao si Joshbekasha ug ang iyang mga anak ug mga paryente; 12 usab sila.
{25:25} Ang ika-18 mao si Hanani ug ang iyang mga anak ug mga paryente; 12 usab sila.
{25:26} Ang ika-19 mao si Maloti ug ang iyang mga anak ug mga paryente; 12 usab sila.
{25:27} Ang ika-20 mao si Eliata ug ang iyang mga anak ug mga paryente; 12 usab sila.
{25:28} Ang ika-21 mao si Hotir ug ang iyang mga anak ug mga paryente; 12 usab sila.
{25:29} Ang ika-22 mao si Gidalti ug ang iyang mga anak ug mga paryente; 12 usab sila.
{25:30} Ang ika-23 mao si Mahaziot ug ang iyang mga anak ug mga paryente; 12 usab sila.
{25:31} Ang ika-24 mao si Romamti Ezer ug ang iyang mga anak ug mga paryente; 12 usab sila.
{i26:1} Ang mga Guwardya sa mga Pultahan sa Templo
{26:1} Mao kini ang mga grupo sa mga guwardya sa mga pultahan sa templo: Gikan sa pamilya ni Kora, si Meshelemia nga anak ni Kore nga miyembro sa pamilya ni Asaf,
{26:2} ug ang pito niya ka mga anak nga lalaki nga sila si Zacarias, ang kamagulangan, si Jediel ang ikaduha, si Zebadia ang ikatulo, si Jatniel ang ikaupat,
{26:3} si Elam ang ikalima, si Jehohanan ang ikaunom, ug si Eliehoenai ang ikapito.
{26:4} Kauban usab si Obed Edom ug ang walo niya ka anak nga lalaki: si Shemaya ang kamagulangan, si Jehozabad ang ikaduha, si Joa ang ikatulo, si Sacar ang ikaupat, si Netanel ang ikalima,
{26:5} si Amiel ang ikaunom, si Isacar ang ikapito, ug si Peulethai ang ikawalo. Gipanalanginan sa Dios si Obed Edom.
{26:6} Ang kamagulangan nga anak ni Obed Edom nga si Shemaya may mga anak nga lalaki nga mga pangulo sa ilang mga pamilya tungod kay may mga abilidad sila.
{26:7} Sila mao si Otni, Refael, Obed, ug Elzabad. Ang ilang paryente nga si Elihu ug si Semakia may mga abilidad usab.
{26:8} Ang mga kaliwat ni Obed Edom, apil ang ilang mga anak ug mga paryente — 62 silang tanan. May katakos sila ug abilidad alang sa ilang mga trabaho.
{26:9} Ang 18 ka mga anak ug mga paryente ni Meshelemia may mga abilidad usab.
{26:10} Si Hosa nga gikan sa pamilya ni Merari may mga anak usab. Gihimo niyang pinakapangulo sa iyang pamilya si Shimri bisan ug dili kini ang kamagulangan niya nga anak.
{26:11} Ang sunod kang Shimri mao si Hilkia, ang ikatulo mao si Tebalia, ug ang ikaupat mao si Zacarias. 13 tanan ang mga anak ug mga paryente ni Hosa nga mga guwardya sa mga pultahan sa Templo.
{26:12} Gigrupo ang mga guwardya sa mga pultahan sa templo sumala sa matag pangulo sa ilang pamilya, ug may mga katungdanan sila sa pag-alagad sa templo sa Ginoo, sama sa ilang mga paryente nga mga Levita.
{26:13} Nagripa sila — ang mga batan-on ug tigulang — aron mahibaloan kon asa nga pultahan ang guwardyahan sa ilang mga pamilya.
{26:14} Ang pultahan dapit sa sidlakan naripa ngadto kang Shelemia, ug ang pultahan dapit sa amihan naripa ngadto sa iyang anak nga si Zacarias. Kini si Zacarias maalamon nga magtatambag.
{26:15} Ang pultahan dapit sa habagatan naripa ngadto kang Obed Edom, ug ang iyang mga anak nga lalaki maoy gitugyanan sa mga bodega.
{26:16} Ang pultahan dapit sa kasadpan ug ang pultahan dapit sa dalan nga patungas sa templo naripa ngadto kang Shupim ug Hosa. Puli-puli sila sa pagbantay:
{26:17} sa sidlakan unom ka mga guwardya ang nagabantay kada-adlaw, sa amihan upat, sa habagatan upat, ug sa kada bodega tag-duha.
{26:18} Sa kasadpan unom ang nagabantay — upat sa dalan nga patungas sa templo ug duha sa hawanan.
{26:19} Mao kini sila ang mga grupo sa mga guwardya sa mga pultahan sa templo nga naggikan sa mga kaliwat ni Kora ug Merari.
{i26:20} Ang mga Tresurero ug ang Uban pang mga Opisyal
{26:20} Ang ubang mga Levita mao ang gitugyanan sa mga bodega sa templo sa Dios, apil na ang mga bodega sa mga butang nga gihalad ngadto sa Dios.
{26:21} Si Ladan kaliwat ni Gershon ug amahan ni Jehieli. Daghan ug mga kaliwat si Ladan nga mga pangulo usab sa ilang kaliwat.
{26:22} Ang mga anak ni Jehieli nga si Zetam ug si Joel mao ang gitugyanan sa mga bodega sa templo sa Ginoo.
{26:23} Mao kini ang mga opisyal nga naggikan sa mga kaliwat nila ni Amram, Izhar, Hebron, ug Uziel: Gikan sa mga kaliwat ni Amram:
{26:24} si Shebuel, nga kaliwat ni Gershom nga anak ni Moises, mao ang pangulong opisyal sa mga bodega sa templo.
{26:25} Ang iyang mga paryente nga mga kaliwat ni Eliezer mao sila si Rehabia, Jeshaya, Joram, Zicri, ug Shelomit.
{26:26} Si Shelomit ug ang iyang mga paryente mao ang gitugyanan sa tanang bodega sa mga butang nga gihalad ni Haring David, sa mga pangulo sa mga pamilya, sa mga komander sa linibo ug ginatos nga mga sundalo, ug sa uban pang mga opisyal.
{26:27} Gihalad nila ang uban sa mga butang nga nakuha nila gikan sa gira aron gamiton sa templo sa Ginoo.
{26:28} Si Shelomit usab ug ang iyang mga paryente ang gitugyanan sa tanang gihalad nila ni Propeta Samuel, ni Saul nga anak ni Kish, ni Abner nga anak ni Ner, ug ni Joab nga anak ni Zeruya. Sila ang gitugyanan sa uban pang mga halad.
{26:29} Gikan sa mga kaliwat ni Izhar: si Kenania ug ang iyang mga anak nga lalaki, nga mga administrador ug mga maghuhukom sa Israel. Wala sila nagatrabaho sa templo.
{26:30} Gikan sa mga kaliwat ni Hebron: si Hashabia ug ang 1,700 niya ka mga paryente nga adunay mga abilidad. Gitugyan kanila ang pagdumala sa mga kayutaan sa kasadpang bahin sa Jordan. Sila ang nag-atiman sa tanan nga buluhaton nga may kalabotan sa pag-alagad sa Ginoo ug sa hari nianang lugara.
{26:31} Si Jeria ang pangulo sa mga kaliwat ni Hebron sumala sa listahan sa ilang mga pamilya. (Sa ika-40 ka tuig sa paghari ni David, gisusi ang mga listahan, ug nadiskobrehan nga adunay mga kaliwat si Hebron sa Jazer nga sakop sa Gilead, ug kini sila adunay mga abilidad.)
{26:32} Si Jeria may 2,700 ka mga paryente nga adunay mga abilidad ug mga pangulo sa mga pamilya. Sila ang gipadumala ni Haring David sa mga kaliwat ni Reuben, Gad, ug sa katunga sa tribo ni Manase. Sila usab ang nag-atiman sa tanan nga buluhaton nga may kalabotan sa pag-alagad sa Dios ug sa hari nianang mga lugara.
{i27:1} Ang mga Opisyal sa mga Sundalo
{27:1} Mao kini ang lista sa mga pangulo, mga komander, ug mga opisyal sa mga Israelinhon nga nag-alagad sa hari isip mga tigdumala sa grupo sa mga sundalo nga nag-alagad ug usa ka bulan matag tuig. Ang kada grupo may 24,000 ka mga sundalo.
{27:2} Si Jashobeam nga anak ni Zabdiel mao ang komander sa unang bulan. May 24,000 ka mga sundalo sa iyang grupo.
{27:3} Kaliwat siya ni Perez ug pangulo sa tanan nga opisyal sa mga sundalo sa unang bulan.
{27:4} Si Dodai nga kaliwat ni Ahohi mao ang komander sa ikaduhang bulan. Si Miklot mao ang labawng pangulo sa iyang grupo nga may 24,000 ka mga sundalo.
{27:5} Si Benaya nga anak ni Jehoyada nga pari mao ang komander sa mga sundalo sa ikatulo nga bulan. May 24,000 ka mga sundalo sa iyang grupo.
{27:6} Kini si Benaya mao ang maisog nga pangulo sa 30 ka kinaisogan nga mga tawo ni David. Ang iyang anak nga si Amizabad mao ang labawng pangulo sa iyang grupo.
{27:7} Si Asahel nga igsoon ni Joab mao ang komander sa ikaupat nga bulan. Ang iyang anak nga si Zebadia mao ang mipuli kaniya. May 24,000 ka mga sundalo sa iyang grupo.
{27:8} Si Shamhut nga kaliwat ni Izra mao ang komander sa ikalima nga bulan. May 24,000 ka mga sundalo sa iyang grupo.
{27:9} Si Ira nga anak ni Ikesh nga taga-Tekoa mao ang komander sa ikaunom nga bulan. May 24,000 ka mga sundalo sa iyang grupo.
{27:10} Si Helez nga taga-Pelon nga kaliwat ni Efraim mao ang komander sa ikapito nga bulan. May 24,000 ka mga sundalo sa iyang grupo.
{27:11} Si Sibecai nga taga-Husha nga kaliwat ni Zera mao ang komander sa ikawalo nga bulan. May 24,000 ka mga sundalo sa iyang grupo.
{27:12} Si Abiezer nga taga-Anatot nga kaliwat ni Benjamin mao ang komander sa ikasiyam nga bulan. May 24,000 ka mga sundalo sa iyang grupo.
{27:13} Si Maharai nga taga-Netofa nga kaliwat ni Zera mao ang komander sa ikanapulo nga bulan. May 24,000 ka mga sundalo sa iyang grupo.
{27:14} Si Benaya nga taga-Piraton nga kaliwat ni Efraim mao ang komander sa ika-11 nga bulan. May 24,000 ka mga sundalo sa iyang grupo.
{27:15} Si Heldai nga taga-Netofa nga kaliwat ni Otniel mao ang komander sa ika-12 nga bulan. May 24,000 ka mga sundalo sa iyang grupo.
{i27:16} Ang mga Opisyal sa mga Tribo sa Israel
{27:16} Mao kini ang mga opisyal sa mga tribo sa Israel: Sa tribo ni Reuben: si Eliezer nga anak ni Zicri. Sa tribo ni Simeon: si Shefatia nga anak ni Maaca.
{27:17} Sa tribo ni Levi: si Hashabia nga anak ni Kemuel. Sa kaliwat ni Aaron: si Zadok.
{27:18} Sa tribo ni Juda: si Elihu nga igsoon ni David. Sa tribo ni Isacar: si Omri nga anak ni Micael.
{27:19} Sa tribo ni Zebulun: si Ishmaya nga anak ni Obadia. Sa tribo ni Naftali: si Jerimot nga anak ni Azriel.
{27:20} Sa tribo ni Efraim: si Hosea nga anak ni Azazia. Sa katunga nga tribo ni Manase: si Joel nga anak ni Pedaya.
{27:21} Sa laing katunga nga tribo ni Manase sa Gilead: si Iddo nga anak ni Zacarias. Sa tribo ni Benjamin: si Jaasiel nga anak ni Abner.
{27:22} Sa tribo ni Dan: si Azarel nga anak ni Jeroham. Sila ang mga opisyal sa mga tribo sa Israel.
{27:23} Sa dihang giihap ni David ang mga tawo, wala niya iapil ang wala pa mag-edad ug 20 ka tuig, kay misaad man ang Ginoo nga himuon niyang sama kadaghan sa mga bitoon sa langit ang mga Israelinhon.
{27:24} Gisugdan ni Joab nga anak ni Zeruya ang pag-ihap sa mga tawo apan wala niya kini mahuman tungod kay nasuko ang Dios niini nga pag-ihap. Busa wala malista sa listahan ni Haring David ang kinatibuk-an nga gidaghanon sa mga Israelinhon.
{i27:25} Ang mga Opisyal sa Gingharian
{27:25} Si Azmavet nga anak ni Adiel mao ang nagdumala sa mga bodega sa palasyo sa hari. Si Jonatan nga anak ni Uzia mao ang nagdumala sa mga bodega sa mga distrito, mga lungsod, mga baryo, ug sa mga tore.
{27:26} Si Ezri nga anak ni Kelub mao ang nagdumala sa mga trabahante sa uma sa hari.
{27:27} Si Shimei nga taga-Rama mao ang nagdumala sa mga ubasan sa hari. Si Zabdi nga taga-Sefam mao ang gitugyanan sa bodega sa mga ubas ug sa bino sa hari.
{27:28} Si Baal Hanan nga taga-Geder mao ang nagdumala sa mga kahoyng olibo ug sikomoro sa kabungtoran sa kasadpan. Si Joash mao ang gitugyanan sa bodega sa lana sa olibo.
{27:29} Si Shitrai nga taga-Sharon mao ang nagdumala sa mga kahayopan nga ipasabsab didto sa Sharon. Si Shafat nga anak ni Adlai mao ang nagdumala sa mga kahayopan sa mga kapatagan.
{27:30} Si Obil nga Ishmaelinhon mao ang nagdumala sa mga kamelyo. Si Jedea nga taga-Meronot mao ang nagdumala sa mga asno.
{27:31} Si Jaziz nga Hagarnon mao ang nagdumala sa mga karnero. Mao kini silang tanan ang mga opisyal nga nagdumala sa mga kabtangan ni Haring David.
{27:32} Si Jonatan nga uyoan ni Haring David mao ang iyang magtatambag. Maalamon si Jonatan ug usa siya ka manunulat. Si Jehiel nga anak ni Hacmoni mao ang magtutudlo sa mga anak sa hari.
{27:33} Si Ahitofel usa usab sa magtatambag sa hari. Si Hushai nga Arkanhon suod nga higala sa hari.
{27:34} Sa dihang namatay si Ahitofel, gipulihan siya ni Jehoyada (nga anak ni Benaya) ug ni Abiatar. Si Joab mao ang komander sa tibuok puwersa sa kasundalohan sa hari.
{i28:1} Ang mga Plano ni David alang sa Templo
{28:1} Gipatawag ni Haring David ngadto sa Jerusalem ang tanang opisyal sa Israel: ang mga opisyal sa mga tribo, ang mga komander sa kada grupo sa mga sundalo nga nag-alagad sa hari, ang mga komander sa linibo ug ginatos ka mga sundalo, ang mga opisyal nga nagdumala sa tanang kabtangan ug kahayopan sa hari ug sa iyang mga anak, ang mga opisyal sa palasyo, ang mga bantogan niya nga mga sakop, ug ang tanang maisog nga mga sundalo.
{28:2} Sa dihang natigom na sila, mitindog si David ug miingon, “Paminawa ninyo ako, mga kaigsoonan ug katawhan ko. Gusto ko gayod unta nga magpatukod ug templo aron didto mapahimutang ang Kahon sa Kasabotan sa Ginoo nga atong Dios, aron may tungtonganan ang iyang tiil. Ug nangandam na ako sa pagpatukod niini.
{28:3} Apan miingon ang Dios kanako, ‘Dili ikaw ang mopatukod sa templo alang sa kadungganan sa akong ngalan, tungod kay usa ikaw ka sundalo ug daghan ang imong napatay.’
{28:4} Apan gipili ako sa Ginoo, ang Dios sa Israel, gikan sa tibuok namo nga pamilya aron nga mahimong hari sa Israel hangtod sa kahangtoran. Gipili niya nga mangulo ang tribo sa Juda. Ug gikan niini nga tribo, gipili niya ang pamilya sa akong amahan, ug gikan sa pamilya sa akong amahan gikalipay niya ang pagpili kanako ingon nga hari sa tibuok Israel.
{28:5} Gihatagan niya ako ug daghang mga anak nga lalaki, ug gikan kanila, gipili niya si Solomon nga maghari sa iyang gingharian nga mao ang Israel.
{28:6} Miingon siya kanako, ‘Ang imong anak nga si Solomon mao ang mopatukod sa akong templo ug sa mga hawanan niini. Kay gipili ko siya nga mahimong akong anak, ug ako mahimong iyang amahan.
{28:7} Ug kon magpadayon siya sa pagtuman sa akong mga sugo sama sa iyang ginahimo karon, maghari ang iyang mga kaliwat hangtod sa kahangtoran.’
{28:8} “Busa karon, mandoan ko kamo atubangan sa tanang mga Israelinhon, ang katawhan sa Ginoo, ug sa atubangan sa atong Dios, nga tumanon ninyo pag-ayo ang tanan nga sugo sa Ginoo nga inyong Dios. Kon buhaton ninyo kini, padayon ninyo nga mapanag-iyahan kining maayo nga yuta, ug mapanunod kini sa inyong mga kaliwat hangtod sa kahangtoran.
{28:9} “Ug ikaw, Solomon nga akong anak, ilha ug alagari ang Dios sa imong amahan sa tibuok mong kasingkasing ug hunahuna, kay nakita sa Ginoo ang matag kasingkasing ug nahibalo siya sa atong motibo ug hunahuna. Kon modangop ka kaniya, tabangan ka niya; apan kon mobiya ka kaniya, isalikway ka niya hangtod sa kahangtoran.
{28:10} Busa hunahunaa kini pag-ayo. Gipili ka sa Ginoo nga maoy mopatukod sa templo diin siya simbahon. Pagmalig-on, ug buhata kini nga buluhaton.”
{28:11} Unya gihatag ni David kang Solomon ang mga plano alang sa pagtukod sa templo ug sa mga balkonahe niini, mga bilding, mga bodega, mga kuwarto sa ibabaw, mga kuwarto sa sulod, ug ang Labing Balaang Dapit diin ginapasaylo ang mga sala sa tawo.
{28:12} Gihatag usab ni David ang tanang plano nga gitudlo kaniya sa Espiritu alang sa pagpatukod sa mga hawanan sa templo sa Ginoo, sa tanang kuwarto sa palibot niini, sa mga bodega sa templo sa Dios, apil na ang mga bodega alang sa mga butang nga gihalad.
{28:13} Gitudlo usab niya kang Solomon ang bahin sa paggrupo sa mga pari ug mga Levita ug sa tanan nilang mga buluhaton sa pag-alagad sa templo sa Ginoo, ingon man ang bahin sa tanang mga kagamitan alang sa pag-alagad diha sa templo.
{28:14} Gisulti usab niya ang gidaghanon sa plata ug bulawan nga angayng gamiton sa paghimo sa mga kagamitan:
{28:15} ang bulawan nga mga suga ug mga butanganan niini; ang plata nga mga suga ug mga butanganan niini;
{28:16} ang bulawan nga mga lamisa nga butanganan sa pan nga ginahalad ngadto sa Dios; ang plata nga mga lamisa;
{28:17} ang dagkong mga tinidor nga bulawan; ang bulawan nga mga yahong ug mga petsil; ang bulawan ug plata nga mga plato;
{28:18} ug ang bulawan nga halaran nga sunoganan sa insenso. Gisulti usab ni David kang Solomon ang gibug-aton sa bulawan nga gamiton sa paghimo sa bulawan nga kerubin kansang mga pako nagbukhad ibabaw sa Kahon sa Kasabotan sa Ginoo.
{28:19} Miingon si Haring David, “Kini nga mga plano gisulat inubanan sa paggiya sa Ginoo, ug gipasabot niya kanako ang mga detalye niini.”
{28:20} Mipadayon pag-ingon si David sa iyang anak nga si Solomon, “Pagmalig-on ug pagmaisogon. Buhata kining maong buluhaton. Ayaw kahadlok o pagpakawala ug paglaom, kay ang Ginoong Dios, ang akong Dios, kauban nimo. Dili ka niya biyaan o pasagdan hangtod nga mahuman ang tanang trabaho alang sa templo sa Ginoo.
{28:21} Andam na ang grupo sa mga pari ug mga Levita alang sa tanang buluhaton sa templo sa Dios. Ug andam na usab ang mga tawo nga adunay mga abilidad sa nagkalain-laing mga trabaho sa pagtabang kanimo. Ang mga opisyal ug ang tanang katawhan andam sa pagtuman sa imong mando.”
{i29:1} Ang mga Gasa alang sa Pagpatukod sa Templo
{29:1} Unya miingon si Haring David sa tibuok katilingban sa Israel, “Ang akong anak nga si Solomon nga gipili sa Dios batan-on pa ug walay kasinatian. Dako ang buluhaton, kay ang pagatukoron nga templo dili alang sa tawo kondili alang sa Ginoong Dios.
{29:2} Gihimo ko ang tanan kong mahimo sa pag-andam sa mga materyales alang sa templo sa akong Dios — daghan nga bulawan, plata, bronsi, puthaw, kahoy, mahalong bato nga onix, emerald, mga bato nga nagkalain-lain ang kolor, ug uban pa nga matahom nga mga bato, ug daghan usab nga marmol.
{29:3} Ug tungod sa akong dakong tinguha alang sa templo sa akong Dios, ihatag ko ang akong kaugalingong mga bulawan ug plata alang sa pagpatukod niini, walay labot sa mga materyales nga natigom ko na alang sa balaan nga templo.
{29:4} Mohatag ako ug 100 ka toneladang bulawan gikan sa Ofir, ug 250 ka toneladang plata. Gamiton kini nga panghaklap sa mga dingding sa templo,
{29:5} ug alang sa tanang mga kagamitan nga pagahimuon sa mga panday. Karon, kinsa kaninyo ang gustong mohatag alang sa Ginoo?”
{29:6} Unya kinabubut-on nga mihatag ang mga pangulo sa mga pamilya, mga pangulo sa mga tribo sa Israel, mga komander sa linibo ug ginatos ka mga sundalo, ug ang mga opisyal nga gitugyanan sa pagdumala sa mga kabtangan sa hari.
{29:7} Mihatag sila alang sa pagpatrabaho sa templo sa Dios ug 175 ka toneladang bulawan, 10,000 ka salaping bulawan, 350 ka toneladang plata, 630 ka toneladang bronsi, ug 3,500 ka toneladang puthaw.
{29:8} Ang adunay mahalong mga bato mihatag usab niini, ug gitipigan kini didto sa bodega sa templo sa Ginoo nga gidumalahan ni Jehiel nga kaliwat ni Gershon.
{29:9} Nalipay pag-ayo ang mga tawo kay mihatag sila nga kinabubut-on ug kinasingkasing ngadto sa Ginoo. Nalipay usab kaayo si Haring David.
{i29:10} Ang Pangamuyo ni David
{29:10} Gidayeg ni David ang Ginoo atubangan sa tanang katawhan nga nagtigom didto. Miingon siya, “Ginoo, Dios sa among katigulangan nga si Jacob, dalaygon ka sa walay kataposan.
{29:11} Gamhanan ikaw, talahuron, dungganon, halangdon, ug dalaygon. Imo ang tanang mga butang sa langit ug sa yuta. Ikaw ang hari, Ginoo, ug labaw ka sa tanan.
{29:12} Ang bahandi ug dungog naggikan kanimo. Ikaw ang nagadumala sa tanang mga butang. Gamhanan ikaw, ug ikaw ang nagabuot sa paghatag ug kusog ug gahom sa tanan.
{29:13} “Busa karon, O among Dios, ginapasalamatan namo ug ginadayeg ang imong halangdon nga ngalan.
{29:14} Apan kinsa man ako ug ang akong katawhan nga makahimo man kami sa paghatag nga madagayaon sama niini? Ang tanang mga butang nagagikan kanimo, ug gibalik lang namo kanimo ang imong gihatag kanamo.
{29:15} Nasayod ikaw nga lumalabay lang kami dinhi sa kalibotan sama sa among mga katigulangan. Ang among kinabuhi dinhi sa kalibotan sama lang sa landong nga lumalabay lamang.
{29:16} “Ginoo nga among Dios, bisan kining tanang gihatag namo alang sa pagpatukod sa templo alang sa kadungganan sa imong balaan nga ngalan naggikan kanimo. Imo kining tanan!
{29:17} Dios ko, nahibalo ako nga ginasusi mo ang among kasingkasing ug malipay ka kon makita mo nga matarong kini. Nasayod ka nga matinud-anon ako ug maayo ang akong tuyo sa paghatag niining mga butanga. Ug nakita ko nga malipayon ug kinasingkasing usab nga nanghatag ang imong katawhan diha kanimo.
{29:18} “Ginoo, Dios sa among mga katigulangan nga si Abraham, Isaac, ug Jacob, hinaut nga ibutang mo kanunay kini nga tinguha sa kasingkasing sa imong katawhan, ug tabangi sila nga magmatinumanon kanimo.
{29:19} Tabangi usab ang akong anak nga si Solomon nga magmatinud-anon gayod sa pagtuman sa imong mga sugo, mga pagtulon-an, ug mga tulumanon, ug sa pagpatukod sa templo nga akong gipangandaman.”
{29:20} Unya miingon si David sa tibuok katilingban, “Dayega ninyo ang Ginoo nga inyong Dios.” Busa gidayeg nila ang Ginoo, ang Dios sa ilang mga katigulangan. Nangluhod sila ug miyukbo sa pagpasidungog sa Ginoo ug sa hari.
{i29:21} Giila si Solomon Ingon nga Hari
{29:21} Pagkasunod nga adlaw naghalad sila sa Ginoo ug mga halad nga sinunog: 1,000 ka torong baka, 1,000 ka laking karnero, ug 1,000 ka toriyong karnero. Naghalad usab sila ug mga halad nga ilimnon ug daghan pang halad alang sa tibuok Israel.
{29:22} Nangaon sila ug nanginom nga malipayon sa presensya sa Ginoo niadtong adlawa. Ug sa ikaduhang higayon gihimo nilang hari si Solomon nga anak ni David. Gidihogan si Solomon ug lana sa presensya sa Ginoo ingon nga hari, ug gidihogan usab si Zadok ingon nga pari.
{29:23} Busa milingkod si Solomon sa trono sa Ginoo ingon nga hari puli sa iyang amahan nga si David. Nagmauswagon si Solomon, ug mituman kaniya ang tibuok Israel.
{29:24} Nanumpa ang tanan nga opisyal, ang bantogan nga mga tawo, ug ang tanang anak nga lalaki ni Haring David nga magpasakop sila kang Haring Solomon.
{29:25} Gihimo sa Ginoo si Solomon nga bantogan sa tibuok Israel. Gihatagan niya kini ug kadungganan nga wala sukad maangkon sa ubang mga hari sa Israel.
{i29:26} Ang Pagkamatay ni David
{29:26} Naghari si David nga anak ni Jesse sa tibuok Israel sulod sa 40
{29:27} ka tuig — 7 ka tuig sa Hebron ug 33 ka tuig sa Jerusalem.
{29:28} Nagkinabuhi siya nga malipayon, adunahan, ug dungganon sulod sa taas nga panahon. Namatay siya nga tigulang na kaayo, ug gipulihan siya sa iyang anak nga si Solomon.
{29:29} Ang sugilanon mahitungod sa paghari ni Haring David, gikan sa sinugdan hangtod sa kataposan, nahisulat sa mga libro sa mga propeta nga sila si Samuel, Natan, ug Gad.
{29:30} Nahisulat didto ang mga kasaysayan bahin sa iyang pagkabantogan ug sa iyang paghari, ug ang tanan nga nahitabo kaniya, sa Israel, ug sa palibot nga mga gingharian.
