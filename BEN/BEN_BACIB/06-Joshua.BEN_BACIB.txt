{i1:1} হযরত ইউসার নিয়োগ
{1:1} মাবুদের গোলাম মূসার মৃত্যুর পর মাবুদ নূনের পুত্র ইউসা নামে মূসার পরিচারককে বললেন,
{1:2} আমার গোলাম মূসার মৃত্যু হয়েছে; এখন উঠ, তুমি এ সব লোক নিয়ে এই জর্ডান নদী পার হও এবং তাদের অর্থাৎ বনি-ইসরাইলদের আমি যে দেশ দিচ্ছি, সেই দেশে যাত্রা কর।
{1:3} যেসব স্থানে তোমরা পদার্পণ করবে, আমি মূসাকে যেমন বলেছিলাম, সেই অনুসারে সেসব স্থান তোমাদের দিয়েছি।
{1:4} মরুভূমি ও এই লেবানন থেকে মহানদী, ফোরাত নদী পর্যন্ত হিট্টিয়দের সমস্ত দেশ এবং সূর্যের অস্তগমনের দিকে মহাসমুদ্র পর্যন্ত তোমাদের সীমা হবে।
{1:5} তোমার সমস্ত জীবনকালে কেউ তোমার সম্মুখে দাঁড়াতে পারবে না; আমি যেমন মূসার সহবর্তী ছিলাম, তেমনি তোমার সহবর্তী থাকব; আমি তোমাকে ছাড়ব না ও তোমাকে ত্যাগ করবো না।
{1:6} বলবান হও ও সাহস কর; কেননা যে দেশ দিতে এদের পূর্বপুরুষদের কাছে আমি শপথ করেছি তা তুমি এই লোকদেরকে অধিকার করাবে।
{1:7} তুমি কেবল বলবান হও ও অতিশয় সাহস কর; আমার গোলাম মূসা তোমাকে যে শরীয়ত হুকুম করেছে, তুমি সেসব শরীয়ত যত্নপূর্বক পালন কর; তা থেকে ডানে বা বামে ফিরবে না; যেন তুমি যে কোন স্থানে যাও, সেই স্থানে বুদ্ধিপূর্বক চলতে পার।
{1:8} তোমার মুখ থেকে এই শরীয়ত কিতাব বিচ্যুত না হোক; তার মধ্যে যা যা লেখা আছে, যত্নপূর্বক সেসব অনুযায়ী কাজ করার জন্য তুমি দিনরাত তা ধ্যান কর; কেননা তা করলে তোমার উন্নতি হবে ও তুমি বুদ্ধিপূর্বক চলবে।
{1:9} আমি কি তোমাকে হুকুম দিই নি? তুমি বলবান হও ও সাহস কর, ভয় কোরো না কিংবা নিরাশ হোয়ো না; কেননা তুমি যে কোন স্থানে যাও, সেই স্থানে তোমার আল্লাহ্‌ মাবুদ তোমার সহবর্তী।
{i1:10} কেনান দেশ অধিকারের প্রস্তুতি
{1:10} তখন ইউসা লোকদের নেতৃবর্গকে হুকুম করলেন,
{1:11} তোমরা শিবিরের মধ্য দিয়ে যাও, লোকদের এই কথা বল, তোমরা তোমাদের জন্য পাথেয় সামগ্রী প্রস্তুত কর; কেননা তোমাদের আল্লাহ্‌ মাবুদ অধিকার হিসেবে তোমাদের যে দেশ দিচ্ছেন, সেই দেশে প্রবেশ করে তা অধিকার করার জন্য তিন দিনের মধ্যে তোমাদের এই জর্ডান পার হয়ে যেতে হবে।
{1:12} পরে ইউসা রূবেণীয়দের, গাদীয়দের ও মানশার অর্ধেক বংশকে বললেন,
{1:13} মাবুদের গোলাম মূসা তোমাদের যে হুকুম দিয়েছিলেন, তা স্মরণ কর; তিনি বলেছিলেন, তোমাদের আল্লাহ্‌ মাবুদ তোমাদের বিশ্রাম দিচ্ছেন, আর এই দেশ তোমাদের দেবেন।
{1:14} মূসা জর্ডানের পূর্বপারে তোমাদের যে দেশ দিয়েছেন, তোমাদের স্ত্রী, পুত্র কন্যা ও সমস্ত পশু সেই দেশে থাকবে; কিন্তু তোমরা, সমস্ত বলবান বীর, যুদ্ধাস্ত্রে সজ্জিত হয়ে তোমাদের ভাইদের অগ্রবর্তী হিসেবে পার হয়ে যাবে ও তাদের সাহায্য করবে।
{1:15} পরে যখন মাবুদ তোমাদের মত তোমাদের ভাইদেরকে বিশ্রাম দেবেন, অর্থাৎ তোমাদের আল্লাহ্‌ মাবুদ তাদের যে দেশ দিচ্ছেন, তারাও যখন সেই দেশ অধিকার করবে, তখন তোমরা জর্ডানের পূর্বপারে সূর্যোদয়ের দিকে মাবুদের গোলাম মূসার দেওয়া তোমাদের অধিকারে ফিরে এসে তা ভোগ করবে।
{1:16} তারা ইউসাকে জবাবে বললো, আপনি আমাদের যা যা হুকুম করেছেন, সেসব আমরা পালন করবো; আপনি আমাদের যে কোন স্থানে পাঠাবেন সেখানে আমরা যাব।
{1:17} আমরা সমস্ত বিষয়ে যেমন মূসার কথা মেনে চলতাম, তেমনি আপনার কথা মেনে চলবো; কেবল আপনার আল্লাহ্‌ মাবুদ যেমন মূসার সহবর্তী ছিলেন, তেমনি আপনারও সহবর্তী হোন।
{1:18} যে কেউ আপনার হুকুমের বিরুদ্ধাচরণ করবে এবং আপনার নির্দেশিত সমস্ত কথা না শুনবে, তার প্রাণদণ্ড হবে; আপনি কেবল বলবান হোন ও সাহস করুন।
{i2:1} কেনান দেশ দেখবার জন্য দু’জন গোয়েন্দা পাঠানো
{2:1} আর নূনের পুত্র ইউসা শিটীম থেকে দু’জন গোয়েন্দাকে গোপনে এই কথা বলে পাঠিয়ে দিলেন, তোমরা যাও, ঐ দেশ ও জেরিকো নগর নিরীক্ষণ কর। তখন তারা গিয়ে রাহব নাম্নী এক জন পতিতার বাড়িতে প্রবেশ করে সেই স্থানে রাত্রি যাপন করলো।
{2:2} আর লোকেরা জেরিকোর বাদশাহ্‌কে বললো, দেখুন, দেশ অনুসন্ধান করতে বনি-ইসরাইলদের মধ্যে কয়েকজন লোক আজ রাতে এই স্থানে এসেছে।
{2:3} তখন জেরিকোর বাদশাহ্‌ রাহবের কাছে এই কথা বলে পাঠালেন, যে লোকেরা তোমার কাছে এসে তোমার বাড়িতে প্রবেশ করেছে, তাদের বের করে আন, কেননা তারা সমস্ত দেশ অনুসন্ধান করতে এসেছে।
{2:4} তখন সেই স্ত্রীলোকটি ঐ দু’জনকে নিয়ে লুকিয়ে রাখল, আর বললো, সত্যি, সেই লোকেরা আমার কাছে এসেছিল বটে; কিন্তু তারা কোথাকার লোক তা আমি জানতাম না।
{2:5} অন্ধকার হলে নগর-দ্বার বন্ধ করার একটু আগে সেই লোকেরা চলে গেছে; তারা কোথায় গেছে, আমি জানি না; শীঘ্র তাদের পিছনে পিছনে যান, গেলে তাদের ধরতে পারবেন।
{2:6} কিন্তু স্ত্রীলোকটি তাদের ছাদের উপরে নিয়ে গিয়ে সেখানে তার মেলে দেওয়া মসিনার ডাঁটার মধ্যে লুকিয়ে রেখেছিল।
{2:7} ঐ লোকেরা তাদের পিছনে জর্ডানের পথে পারঘাটা পর্যন্ত দৌড়ে গেল। সেই লোকেরা তাদের পিছনে দৌড়ে গেল এবং তারা বের হওয়া মাত্র নগর-দ্বার বন্ধ হয়ে গেল।
{2:8} সেই দু’জন গোয়েন্দা শয়ন করার আগে ঐ স্ত্রীলোকটি ছাদের উপরে তাদের কাছে এল,
{2:9} আর তাদের বললো, আমি জানি, মাবুদ তোমাদের এই দেশ দিয়েছেন, আর তোমাদের কাছ থেকে আমাদের উপরে মহাভয় উপস্থিত হয়েছে ও তোমাদের সম্মুখে এই দেশবাসী সমস্ত লোক মহা ভয়ে ভীত হয়েছে।
{2:10} কেননা মিসর থেকে তোমরা বের হয়ে আসলে মাবুদ তোমাদের সম্মুখে কিভাবে লোহিত সাগরের পানি শুকিয়ে ফেলেছিলেন এবং তোমরা জর্ডানের ওপারস্থ সীহোন ও উজ নামে আমোরীয়দের দুই বাদশাহ্‌র প্রতি যা করেছ, তাদের যে নিঃশেষে বিনষ্ট করেছ, তা আমরা শুনেছি;
{2:11} আর এসব কথা শুনে আমাদের অন্তর ভয়ে সঙ্কুচিত হয়ে গেছে; তোমাদের কারণে কারো মনে সাহস নেই, কেননা তোমাদের আল্লাহ্‌ মাবুদ উপরিস্থ বেহেশতের ও নিচস্থ দুনিয়ার আল্লাহ্‌।
{2:12} অতএব এখন, আরজ করি, তোমরা আমার কাছে মাবুদের নামে শপথ কর; আমি তোমাদের উপরে রহম করলাম, এজন্য তোমরাও আমার পিতৃ-কুলের উপরে রহম করবে। তোমরা আমাকে এমন একটি চিহ্ন দাও যাতে আমি বিশ্বাস করতে পারি যে,
{2:13} তোমরা আমার পিতা-মাতা, ভাই-বোন ও তাদের সমস্ত পরিজনকে বাঁচাবে ও মৃত্যু থেকে আমাদের প্রাণ উদ্ধার করবে।
{2:14} সেই দু’জন তাকে বললো, তোমাদের পরিবর্তে আমাদের প্রাণ যাক! তোমরা যদি আমাদের এই কাজ প্রকাশ না কর তবে যে সময় মাবুদ আমাদের এই দেশ দেবেন, সেই সময় আমরা তোমার প্রতি রহম ও বিশ্বস্ত ব্যবহার করবো।
{2:15} পরে সে জানালা দিয়ে দড়ির সাহায্যে তাদের নামিয়ে দিল, কেননা তার বাড়ি নগর প্রাচীরের সঙ্গে যুক্ত ছিল, সে প্রাচীরের উপরে বাস করতো।
{2:16} আর সে তাদের বললো, যারা পিছনে দৌড়ে গেছে তারা যেন তোমাদের সন্ধান না পায় সেজন্য তোমরা পর্বতে যাও। তোমরা তিন দিন সেই স্থানে লুকিয়ে থাক, তারপর যারা পিছনে দৌড়ে গেছে তারা ফিরে আসলে পর তোমরা তোমাদের পথে চলে যেও।
{2:17} সেই লোকেরা জবাবে বললো, তুমি আমাদের যে শপথ করিয়েছ, সেই বিষয়ে আমরা নির্দোষ হবো।
{2:18} দেখ, তুমি যে জানালা দিয়ে আমাদের নামিয়ে দিলে, আমাদের এই দেশে আসার সময়ে সেই জানালায় এই লাল রংয়ের সুতায় তৈরি দড়ি বেঁধে রাখবে এবং তোমার পিতা-মাতা ও ভাইয়েরা আর তোমার সমস্ত পিতৃকুলকে তোমার বাড়িতে একত্র করবে।
{2:19} তখন এরকম হবে, যে কেউ তোমার বাড়ি থেকে বের হয়ে পথে যাবে তার রক্তপাতের অপরাধ তার মাথায় বর্তাবে এবং আমরা নির্দোষ হব; কিন্তু যে কেউ তোমার সঙ্গে বাড়ির মধ্যে থাকে তার উপরে যদি কেউ হাত তোলে, তবে তার রক্তপাতের অপরাধ আমাদের মাথায় বর্তাবে।
{2:20} কিন্তু তুমি যদি আমাদের এই কাজ প্রকাশ কর, তবে তুমি আমাদের দিয়ে যে শপথ করিয়েছ তা থেকে আমরা নির্দোষ হবো।
{2:21} তখন সে বললো, তোমরা যেমন বললে তেমনি হোক। পরে সে তাদের বিদায় করলে তারা প্রস্থান করলো এবং সে ঐ লাল রংয়ের দড়ি জানালায় বেঁধে রাখল।
{2:22} আর তারা গিয়ে পর্বতে উপস্থিত হল এবং যারা তাদের পিছনে দৌড়ে গিয়েছিল তারা ফিরে না আসা পর্যন্ত তিন দিন সেখানে রইলো; তাতে যারা পিছনে দৌড়ে গিয়েছিল, তারা সমস্ত পথে সন্ধান করেও তাদের উদ্দেশ পেল না।
{2:23} পরে ঐ দুই ব্যক্তি ফিরে পর্বত থেকে নেমে এসে জর্ডান নদী পার হয়ে নূনের পুত্র ইউসার কাছে আসল এবং তাদের প্রতি যা যা ঘটেছিল, তার সমস্ত বৃত্তান্ত তাঁকে বললো।
{2:24} তারা ইউসাকে বললো, সত্যিই মাবুদ এ সব দেশ আমাদের হাতে তুলে দিয়েছেন; এছাড়া, দেশের সমস্ত লোক আমাদের সম্মুখে মহা ভয়ে ভীত হয়ে পড়েছে।
{i3:1} বনি-ইসরাইলদের জর্ডান নদী পার হওয়া
{3:1} পরে ইউসা প্রত্যুষে উঠে সমস্ত বনি-ইসরাইলদের সঙ্গে শিটীম থেকে যাত্রা করে জর্ডান সমীপে উপস্থিত হলেন, কিন্তু তখন পার না হয়ে সেই স্থানে রাত্রি যাপন করলেন।
{3:2} তিন দিন পর নেতৃবর্গ শিবিরের মধ্য দিয়ে গেলেন;
{3:3} তাঁরা লোকদের এই হুকুম করলেন; তোমরা যে সময়ে তোমাদের আল্লাহ্‌ মাবুদের শরীয়ত-সিন্দুক লেবীয় ইমামদের বহন করতে দেখবে, তখন নিজ নিজ স্থান থেকে যাত্রা করে তার পিছনে পিছনে গমন করবে।
{3:4} তবুও শরীয়ত-সিন্দুক ও তোমাদের মধ্যে অনুমান দুই হাজার হাত দূরত্ব বজায় থাকবে, তার আর কাছে যাবে না; যেন তোমরা তোমাদের গন্তব্য পথ জানতে পার, কেননা ইতোপূর্বে তোমরা এই পথ দিয়ে যাও নি।
{3:5} পরে ইউসা লোকদের বললেন, তোমরা নিজেদের পবিত্র কর, কেননা আগামীকাল মাবুদ তোমাদের মধ্যে অলৌকিক কাজ করবেন।
{3:6} পরে ইউসা ইমামদের বললেন, তোমরা শরীয়ত-সিন্দুক তুলে নিয়ে লোকদের আগে আগে চল; তাতে তারা শরীয়ত-সিন্দুক তুলে নিয়ে লোকদের আগে আগে চলতে লাগল।
{3:7} তখন মাবুদ ইউসাকে বললেন, আজ আমি সমস্ত ইসরাইলের সাক্ষাতে তোমাকে মহিমান্বিত করতে আরম্ভ করবো, যেন তারা জানতে পারে যে, আমি যেমন মূসার সহবর্তী ছিলাম, তেমনি তোমার সহবর্তী থাকব।
{3:8} তুমি নিয়ম-সিন্দুক বহনকারী ইমামদের এই হুকুম দাও, জর্ডানের পানির ধারে উপস্থিত হলে তোমরা জর্ডানে দাঁড়িয়ে থাকবে।
{3:9} তখন ইউসা বনি-ইসরাইলদের বললেন, তোমরা এখানে এসো, তোমাদের আল্লাহ্‌ মাবুদের কালাম শোন।
{3:10} আর ইউসা বললেন, জীবন্ত আল্লাহ্‌ যে তোমাদের মধ্যে বিদ্যমান এবং কেনানীয়, হিট্টিয়, হিব্বীয়, পরিষীয়, গির্গাশীয়, আমোরীয় ও যিবুষীয়দের তোমাদের সম্মুখ থেকে নিশ্চয়ই অধিকারচ্যুত করবেন, তা তোমরা এর মধ্য দিয়ে জানতে পারবে।
{3:11} দেখ, সমস্ত ভূমণ্ডলের প্রভুর শরীয়ত-সিন্দুক তোমাদের আগে আগে জর্ডনে যাচ্ছে।
{3:12} এখন তোমরা ইসরাইলের এক এক বংশ থেকে এক এক জন, এভাবে বারো বংশ থেকে বারো জনকে গ্রহণ কর।
{3:13} পরে এরকম হবে, সমস্ত দুনিয়ার মালিক মাবুদের নিয়ম-সিন্দুক-বহনকারী ইমামেরা যেই জর্ডানের পানিতে পা দেবে অমনি জর্ডান নদীর পানি, অর্থাৎ উপর থেকে যে পানি বয়ে আসছে তা ছিন্ন হবে এবং একরাশি হয়ে দাঁড়িয়ে থাকবে।
{3:14} তখন লোকেরা জর্ডান নদী পার হবার জন্য নিজ নিজ তাঁবু থেকে যাত্রা করলো, আর শরীয়ত-সিন্দুক বহনকারী ইমামেরা লোকদের অগ্রবর্তী হল।
{3:15} আর সিন্দুক-বহনকারীরা যখন জর্ডান সমীপে উপস্থিত হল এবং পানির ধারে সিন্দুক-বহনকারী ইমামদের পা পানি স্পর্শ করলো — বাস্তবিক ফসল কাটার সব সময় জর্ডানের পানি সমস্ত তীরের উপরে থাকে,
{3:16} — তখন উপর থেকে আগত সমস্ত পানি দাঁড়িয়ে রইল, অতিদূরে সর্তনের নিকটবর্তী আদম নগরের কাছে এক রাশি হয়ে উঠে রইলো এবং অরাবা সমভূমির সমুদ্রে অর্থাৎ লবণ সমুদ্রে যে পানি নেমে যাচ্ছিল, তা সম্পূর্ণ পৃথক হল; তাতে লোকেরা জেরিকোর সম্মুখেই পার হল।
{3:17} আর যে পর্র্যন্ত সমস্ত লোক নিঃশেষে জর্ডান নদী পার না হল, সেই পর্র্যন্ত মাবুদের নিয়ম-সিন্দুক বহনকারী ইমামেরা জর্ডান নদীর মধ্যে শুকনো ভূমিতে দাঁড়িয়ে থাকলো; এবং সমস্ত ইসরাইল ক্রমশ শুকনো ভূমি দিয়ে পার হয়ে গেল।
{i4:1} গিল্‌গলে বারোটি স্মরণার্থাক পাথর স্থাপন
{4:1} এভাবে সমস্ত লোক সম্পূর্ণরূপে জর্ডান নদী পার হবার পর মাবুদ ইউসাকে বললেন,
{4:2} তোমরা এক এক বংশের মধ্য থেকে এক এক জন, এভাবে মোট বারো জন লোককে গ্রহণ কর,
{4:3} আর তাদের এই হুকুম দাও, তোমরা জর্ডান নদীর মধ্যবর্তী ঐ স্থান থেকে, যে স্থানে ইমামেরা দাঁড়িয়ে ছিল, সেখান থেকে বারোটি পাথর গ্রহণ করে তোমাদের সঙ্গে পারে নিয়ে যাও, আজ যে স্থানে রাত্রি যাপন করবে সেগুলো সেই স্থানে রেখো।
{4:4} তাতে ইউসা বনি-ইসরাইলদের প্রত্যেক বংশ থেকে এক এক জন করে যে বারো জনকে বেছে নিয়েছিলেন তাদের ডাকলেন;
{4:5} আর ইউসা তাদের বললেন, তোমরা তোমাদের আল্লাহ্‌ মাবুদের সিন্দুকের সম্মুখে জর্ডান নদীর মধ্যে গিয়ে বনি-ইসরাইলদের বংশ-সংখ্যানুসারে প্রত্যেকজন এক একটি পাথর তুলে কাঁধে নাও;
{4:6} যেন তা চিহ্নরূপে তোমাদের মধ্যে থাকতে পারে; ভাবী কালে যখন তোমাদের সন্তানেরা জিজ্ঞাসা করবে, এই পাথরগুলোর তাৎপর্য কি?
{4:7} তখন তোমরা তাদের বলবে, মাবুদের নিয়ম-সিন্দুকের সম্মুখে জর্ডানের পানি পৃথক হয়েছিল, সিন্দুক যখন জর্ডান নদী পার হয়, সেই সময়ে জর্ডান নদীর পানি পৃথক হয়েছিল; তাই এই পাথরগুলো চিরকাল বনি-ইসরাইলদের স্মরণার্থে থাকবে।
{4:8} আর বনি-ইসরাইলরা ইউসার হুকুম অনুসারে কাজ করলো, মাবুদ ইউসাকে যেমন বলেছিলেন, তেমনি বনি-ইসরাইলদের বংশ-সংখ্যা অনুসারে জর্ডান নদীর মধ্য থেকে বারোটি পাথর তুলে নিল; এবং তাদের সঙ্গে পরে রাত্রি যাপনের স্থানে নিয়ে গিয়ে সেখানে রাখল।
{4:9} আর যে স্থানে নিয়ম-সিন্দুক বহনকারী ইমামদের দাঁড়িয়ে ছিল জর্ডান নদীর সেই স্থানেও ইউসা বারোখানি পাথর স্থাপন করলেন; সেসব আজও সেই স্থানে আছে।
{4:10} ইউসার প্রতি মূসার হুকুম অনুযায়ী যে সমস্ত কথা লোকদের বলবার হুকুম মাবুদ ইউসাকে দিয়েছিলেন, তা সমাপ্ত না হওয়া পর্যন্ত সিন্দুক-বাহক ইমামেরা জর্ডান নদীর মধ্যে দাঁড়িয়ে থাকলো এবং লোকেরা তাড়াতাড়ি পার হয়ে গেল।
{4:11} এভাবে সমস্ত লোক সম্পূর্ণরূপে পার হবার পর মাবুদের সিন্দুক ও ইমামেরা লোকদের সাক্ষাতে পার হয়ে গেল।
{4:12} আর রূবেণ-বংশের লোকেরা, গাদ-বংশের লোকেরা ও মানশার অর্ধেক বংশ তাদের প্রতি মূসার কথা অনুসারে অস্ত্রশস্ত্রে সজ্জিত হয়ে বনি-ইসরাইলদের সম্মুখে পার হয়ে গেল;
{4:13} যুদ্ধ করার জন্য প্রস্তুত অনুমান চল্লিশ হাজার লোক যুদ্ধের জন্য মাবুদের সম্মুখে পার হয়ে জেরিকোর সমভূমিতে গেল।
{4:14} সেই দিনে মাবুদ সমস্ত ইসরাইলের সাক্ষাতে ইউসাকে মহিমান্বিত করলেন; তাতে লোকেরা যেমন মূসাকে ভয় করতো, তেমনি ইউসার জীবনকালে তাঁকেও ভয় করতে লাগল।
{4:15} মাবুদ ইউসাকে বলেছিলেন,
{4:16} তুমি শরীয়ত-সিন্দুক বহনকারী ইমামদের জর্ডান নদী থেকে উঠে আসতে হুকুম কর।
{4:17} তাতে ইউসা ইমামদের এই হুকুম করলেন, তোমরা জর্ডান নদী থেকে উঠে এসো।
{4:18} পরে জর্ডান নদীর মধ্য থেকে মাবুদের নিয়ম-সিন্দুক বহনকারী ইমামদের উঠে আসার সময়ে যখন ইমামদের পা শুকনো ভূমি স্পর্শ করলো, তখনই জর্ডান নদীর পানি স্বস্থানে ফিরে এসে আগের মত সমস্ত তীরের উপরে উঠলো।
{4:19} এভাবে লোকেরা প্রথম মাসের দশম দিনে জর্ডান থেকে উঠে এসে জেরিকোর পূর্ব-সীমায়, গিল্‌গলে শিবির স্থাপন করলো।
{4:20} আর তারা যে বারোখানি পাথর জর্ডান নদী থেকে এনেছিল সেগুলো ইউসা গিল্‌গলে স্থাপন করলেন।
{4:21} আর তিনি বনি-ইসরাইলদের বললেন, ভবিষ্যতে যখন তোমাদের সন্তানেরা তাদের পিতাদেরকে জিজ্ঞাসা করবে, এই পাথরগুলোর তাৎপর্য কি?
{4:22} তখন তোমরা তোমাদের সন্তানদের জানাবে, বলবে, ইসরাইল শুকনো ভূমি দিয়ে এই জর্ডান নদী পার হয়ে এসেছিল।
{4:23} কারণ তোমাদের আল্লাহ্‌ মাবুদ লোহিত সাগরের প্রতি যেমন করেছিলেন, আমাদের পার না হওয়া পর্র্যন্ত যেমন তা শুকনো অবস্থায় রেখে ছিলেন, তেমনি তোমাদের পার না হওয়া পর্র্যন্ত তোমাদের আল্লাহ্‌ মাবুদ তোমাদের সম্মুখে জর্ডানের পানি শুকিয়ে ফেললেন;
{4:24} যেন দুনিয়ার সমস্ত জাতি জানতে পায় যে, মাবুদের হাত শক্তিশালী এবং তারা যেন সব সময় তোমাদের আল্লাহ্‌ মাবুদকে ভয় করে।
{i5:1} ইসরাইলদের নতুন বংশধরদের খৎনা করানো
{5:1} আর যখন জর্ডান নদীর পশ্চিম পারস্থ আমোরীয়দের সকল বাদশাহ্‌ ও সমুদ্রের নিকটস্থ কেনানীয়দের সকল বাদশাহ্‌ শুনতে পেলেন যে, আমরা যতক্ষণ পার না হলাম, ততক্ষণ মাবুদ বনি-ইসরাইলদের সম্মুখে জর্ডানের পানি শুকিয়ে ফেললেন, তখন তাঁদের অন্তর গলে গেল ও বনি-ইসরাইলদের কারণে তাঁদের আর সাহস রইলো না।
{5:2} সেই সময়ে মাবুদ ইউসাকে বললেন, তুমি চকমকি পাথরের কতগুলো ছুরি প্রস্তুত করে দ্বিতীয়বার বনি-ইসরাইলদের খৎনা করাও।
{5:3} তাতে ইউসা চকমকি পাথরের ছুরি প্রস্তুত করে গিবিয়োৎ হারালোতে (খৎনা-পর্বতে) বনি-ইসরাইলদের খৎনা করালেন।
{5:4} ইউসা যে খৎনা করালেন, তার কারণ হচ্ছে: মিসর থেকে যে সমস্ত পুরুষ লোক, যত যোদ্ধা বের হয়ে এসেছিল, তারা মিসর থেকে বের হবার পর পথের মধ্যে মরু-ভূমিতে মারা গিয়েছিল।
{5:5} যারা বের হয়ে এসেছিল, তাদের সকলেরই খৎনা করানো হয়েছিল বটে, কিন্তু মিসর থেকে বের হবার পর যেসব সন্তান পথের মধ্যে মরুভূমিতে জন্মেছিল তাদের খৎনা করানো হয় নি।
{5:6} ফলত যে সমস্ত লোক, যে যোদ্ধারা মিসর থেকে বের হয়ে এসেছিল, তারা মাবুদের কথামত চলতো না, সেজন্য তাদের সংহার না হওয়া পর্যন্ত বনি-ইসরাইল চল্লিশ বছর মরুভূমিতে ভ্রমণ করেছিল; কেননা আমাদের দুগ্ধ-মধু-প্রবাহী যে দেশ দেবার বিষয়ে মাবুদ তাদের পূর্বপুরুষদের কাছে শপথ করেছিলেন, মাবুদ তাদের সেই দেশ দেখতে দেবেন না, এমন শপথ ওদের কাছে করেছিলেন।
{5:7} তাদের স্থানে তাদের যে সন্তানদের তিনি উৎপন্ন করলেন, ইউসা তাদেরই খৎনা করালেন; কেননা তারা খৎনা-না-করানো অবস্থায় ছিল; কারণ পথের মধ্যে তাদের খৎনা করানো হয় নি।
{5:8} লোকদের খৎনা করার কাজ সমাপ্ত হবার পর যতক্ষণ মরুভূমিতে তারা সুস্থ না হল, ততক্ষণ শিবিরের মধ্যে নিজ নিজ স্থানে অবস্থান করলো।
{5:9} পরে মাবুদ ইউসাকে বললেন, আজ আমি তোমাদের কাছ থেকে মিসরের দুর্নাম গড়িয়ে দূর করে দিলাম। আর আজ পর্র্যন্ত সেই স্থানের নাম গিল্‌গল [গড়ানো] বলে আখ্যাত হয়েছে।
{i5:10} গিল্‌গলে ঈদুল ফেসাখ পালন
{5:10} বনি-ইসরাইল গিল্‌গলে শিবির স্থাপন করলো; আর সেই মাসের চতুর্দশ দিনের সন্ধ্যাবেলা জেরিকোর সমভূমিতে ঈদুল ফেসাখ পালন করলো।
{5:11} সেই ঈদুল ফেসাখের পরের দিন তারা দেশে উৎপন্ন শস্য ভোজন করতে লাগল, সেই দিনে খামিহীন রুটি ও ভাজা শস্য ভোজন করলো।
{5:12} আর সেই দিন তাদের দেশে উৎপন্ন শস্য ভোজনের পর থেকে মান্না নিবৃত্ত হল; সেই সময় থেকে বনি-ইসরাইল আর মান্না পেল না, কিন্তু সেই বছরে তারা কেনান দেশের ফল ভোজন করলো।
{i5:13} হযরত ইউসার দর্শন
{5:13} জেরিকোর কাছাকাছি অবস্থান করার সময় ইউসা চোখ তুলে চাইলেন, আর দেখ, এক জন পুরুষ তার সম্মুখে দণ্ডায়মান, তাঁর হাতে একখানা কোষমুক্ত তলোয়ার; ইউসা তাঁর কাছে গিয়ে জিজ্ঞাসা করলেন, আপনি আমাদের পক্ষের না আমাদের দুশমনদের পক্ষের লোক?
{5:14} তিনি বললেন, আমি কারও পক্ষের লোক নই। কিন্তু আমি মাবুদের সৈন্য দলের সেনাপতি, এখনই এলাম। তখন ইউসা ভূমিতে উবুড় হয়ে পড়ে সম্মান জানিয়ে বললেন, হে আমার প্রভু, আপনার এই গোলামকে কি হুকুম করেন?
{5:15} মাবুদের সৈন্যদলের নেতা ইউসাকে বললেন, তোমার পা থেকে জুতা খুলে ফেল, কেননা যে স্থানে তুমি দাঁড়িয়ে আছ, ঐ স্থান পবিত্র। তখন ইউসা তা-ই করলেন।
{i6:1} জেরিকো শহরের পতন ও ধ্বংস
{6:1} সেই সময়ে বনি-ইসরাইলদের কারণে জেরিকো নগর শক্তভাবে রুদ্ধ ছিল, কেউ ভিতরে আসত না, কেউ বাইরে যেত না।
{6:2} আর মাবুদ ইউসাকে বললেন, দেখ, আমি জেরিকো, এর বাদশাহ্‌ ও বলবান বীর সকলকে তোমার হাতে তুলে দিলাম।
{6:3} তোমরা সমস্ত যোদ্ধারা মিলে এই নগর বেষ্টন করে এক এক বার প্রদক্ষিণ করবে; এরকম ছয় দিন করবে।
{6:4} আর সাত জন ইমাম সিন্দুকের অগ্রভাগে মহাশব্দকারী সাত তূরী বহন করবে; পরে সপ্তম দিনে তোমরা সাতবার নগর প্রদক্ষিণ করবে ও ইমামেরা তূরী বাজাবে।
{6:5} আর তারা উচ্চৈঃস্বরে মহাশব্দকারী শিঙ্গা বাজালে তোমরা যখন সেই তূরীধ্বনি শুনবে, তখন সমস্ত লোক অতি উচ্চৈঃস্বরে সিংহনাদ করে উঠবে। তাতে নগরের প্রাচীর স্বস্থানে পড়ে যাবে এবং লোকেরা প্রত্যেকজন সামনের পথ দিয়ে উঠে যাবে।
{6:6} পরে নূনের পুত্র ইউসা ইমামদের ডেকে বললেন, তোমরা শরীয়ত-সিন্দুক তোল এবং সাত জন ইমাম মাবুদের সিন্দুকের অগ্রভাগে মহাশব্দকারী সাত তূরী বহন করুক।
{6:7} আর তিনি লোকদের বললেন, তোমরা অগ্রসর হয়ে নগর বেষ্টন কর এবং সৈন্যরা সসজ্জে সজ্জিত হয়ে মাবুদের সিন্দুকের অগ্রভাগে গমন করুক।
{6:8} তখন লোকদের কাছে ইউসার কথা বলা শেষ হলে পর সেই সাত জন ইমাম মাবুদের অগ্রভাগে মহাশব্দকারী সাত তূরী বহন করে তূরী বাজাতে বাজাতে চলতে লাগল ও মাবুদের শরীয়ত-সিন্দুক তাদের পিছনে পিছনে চললো।
{6:9} আর সসজ্জ সৈন্যরা তূরীবাদক ইমামদের আগে আগে চললো এবং পিছনের দিকের সৈন্য সিন্দুকের পিছনে পিছনে গমন করলো, আর ইমামেরা তূরীধ্বনি করতে করতে চললো।
{6:10} আর ইউসা লোকদের বললেন, তোমরা সিংহনাদ করো না, নিজ নিজ ধ্বনি শুনো না, তোমাদের মুখ থেকে কোন কথা বের না হোক। পরে আমি যেদিন সিংহনাদ করতে তোমাদের হুকুম করবো সেদিন তোমরা তা করবে।
{6:11} এভাবে তিনি নগরের চারদিকে একবার মাবুদের সিন্দুক প্রদক্ষিণ করালেন; আর তারা শিবিরে এসে সেখানে রাত্রি যাপন করলো।
{6:12} আর ইউসা প্রত্যুষে উঠলেন এবং ইমামেরা মাবুদের সিন্দুক তুলে নিল।
{6:13} আর সেই সাত জন ইমাম মাবুদের সিন্দুকের আগে আগে মহাশব্দকারী সাতটি তূরী বহন করতে করতে, বিরামহীনভাবে চলতে লাগল ও তূরী বাজাতে লাগল। আর অস্ত্রশস্ত্রে সজ্জিত সৈন্যরা তাদের আগে আগে চললো এবং পিছন দিকের সৈন্যরা মাবুদের সিন্দুকের পিছনে পিছনে চলতে লাগল, ইমামেরা তূরীধ্বনি করতে করতে চললো।
{6:14} আর তারা দ্বিতীয় দিনে এক বার নগর প্রদক্ষিণ করে শিবিরে ফিরে এল; তারা ছয় দিন এরকম করলো।
{6:15} পরে সপ্তম দিনে তারা প্রত্যুষে অরুণোদয় কালে উঠে সাতবার সেইভাবে নগর প্রদক্ষিণ করলো; কেবল সেই দিনে সাতবার নগর প্রদক্ষিণ করলো।
{6:16} পরে ইমামেরা সপ্তমবার তূরী বাজালে ইউসা লোকদের বললেন, তোমরা সিংহনাদ কর, কেননা মাবুদ তোমাদের এই নগর দিয়েছেন।
{6:17} আর নগর ও সেই স্থানের সমস্ত বস্তু মাবুদের উদ্দেশে বর্জিত হবে; কেবল পতিতা রাহব ও তার সঙ্গে যারা বাড়িতে আছে, সমস্ত লোক বাঁচবে, কেননা সে আমাদের প্রেরিত দূতদেরকে লুকিয়ে রেখেছিল।
{6:18} আর তোমরা সেই বর্জিত দ্রব্য থেকে নিজেদের সাবধানে রক্ষা করো, নতুবা বর্জন করার পর বর্জিত দ্রব্য কিছু নিলে তোমরা ইসরাইলের শিবির বর্জিত করে ব্যাকুল করবে।
{6:19} কিন্তু সমস্ত রূপা ও সোনা এবং ব্রোঞ্জের ও লোহার সমস্ত পাত্র মাবুদের উদ্দেশে পবিত্র; সেসব মাবুদের ভাণ্ডারে যাবে।
{6:20} পরে ইমামেরা তূরী বাজানোর সঙ্গে সঙ্গে লোকেরা সিংহনাদ করলো। আর লোকেরা তূরীধ্বনি শুনে যখন অতি উচ্চৈঃস্বরে সিংহনাদ করে উঠলো তখন প্রাচীর স্বস্থানে পড়ে গেল; পরে লোকেরা প্রত্যেকজন সম্মুখের পথ দিয়ে নগরে উঠে গিয়ে নগর হস্তগত করলো।
{6:21} আর তারা তলোয়ারের আঘাতে নগরের স্ত্রী পুরুষ আবালবৃদ্ধ এবং গরু, ভেড়া ও গাধা সকলই নিঃশেষে বিনষ্ট করলো।
{6:22} কিন্তু যে দুই ব্যক্তি দেশ নিরীক্ষণ করেছিল, ইউসা তাদের বললেন, তোমরা সেই পতিতার বাড়িতে গমন কর এবং তার কাছে যে শপথ করেছ সেই অনুসারে সেই স্ত্রীলোক ও তার সমস্ত লোককে বের করে আন।
{6:23} তাতে সেই দুই যুবক গোয়েন্দা প্রবেশ করে রাহব, তার পিতা-মাতা, ভাইদের ও তার সমস্ত লোককে বের করে আনলো; তার সমস্ত গোষ্ঠীকেও বের করে এনে ইসরাইলের শিবিরের বাইরে তাদের রাখল।
{6:24} আর লোকেরা নগর ও সেই স্থানের সমস্ত বস্তু আগুনে পুড়িয়ে দিল, কেবল রূপা ও সোনা এবং ব্রোঞ্জের ও লোহার সমস্ত পাত্র মাবুদের গৃহের ভাণ্ডারে রাখল।
{6:25} কিন্তু ইউসা পতিতা রাহব, তার পিতৃকুল ও তার স্বজন সকলকে জীবিত রাখলেন। সে আজও ইসরাইলের মধ্যে বসতি করছে; কারণ জেরিকো নিরীক্ষণ করার জন্য ইউসার প্রেরিত দুই দূতকে সে লুকিয়ে রেখেছিল।
{6:26} সেই সময়ে ইউসা শপথ করে লোকদেরকে বললেন, যে কেউ উঠে এই জেরিকো নগর পুনঃনির্মাণ করবে, সে মাবুদের সাক্ষাতে বদদোয়াগ্রস্ত হোক; নগরের ভিত্তিমূল স্থাপনের দণ্ড হিসেবে সে নিজের জ্যেষ্ঠ পুত্রকে ও সমস্ত নগর-দ্বার স্থাপনের দণ্ড হিসেবে নিজের কনিষ্ঠ পুত্রকে দেবে।
{6:27} এভাবে মাবুদ ইউসার সহবর্তী ছিলেন, আর তাঁর যশ সমস্ত দেশে ছড়িয়ে পড়লো।
{i7:1} আখনের লোভ ও তার দণ্ড
{7:1} কিন্তু বনি-ইসরাইল বর্জিত বস্তু সম্বন্ধে সত্য লঙ্ঘন করলো; ফলত এহুদা-বংশীয় সেরহের সন্তান সব্দির সন্তান কর্মির পুত্র আখন বর্জিত বস্তুর কিছু নিজের জন্য নিয়েছিল; তাতে বনি-ইসরাইলদের প্রতি মাবুদের ক্রোধ প্রজ্বলিত হল।
{7:2} আর ইউসা জেরিকো থেকে বেথেলের পূর্ব দিকে অবস্থিত বৈৎ-আবনের পাশে অবস্থিত অয়ে লোক প্রেরণ করলেন, তাদের বললেন, তোমরা উঠে গিয়ে দেশ নিরীক্ষণ কর। তাতে তারা গিয়ে অয় নিরীক্ষণ করলো।
{7:3} পরে তারা ইউসার কাছে ফিরে এসে বললো, সেই স্থানে সকল লোক না গেলেও হয়, দুই কিংবা তিন হাজার লোক উঠে গিয়ে অয় পরাজিত করুক। সেই স্থানে সকল লোক কষ্ট না করলেও হয়, কেননা সেই স্থানের লোক অল্প।
{7:4} অতএব লোকদের মধ্য থেকে অনুমান তিন হাজার জন সেই স্থানে যাত্রা করলো, কিন্তু তারা অয়ের লোকদের সম্মুখ থেকে পালিয়ে গেল।
{7:5} আর অয়ের লোকেরা তাদের মধ্যে প্রায় ছত্রিশ জনকে আঘাত করলো; নগর-দ্বার থেকে শবারীম পর্র্যন্ত তাদের তাড়া করে অবরোহণের পথে আঘাত করলো, তাতে লোকদের মনোবল একেবারে ভেঙে গেল।
{7:6} তখন ইউসা ও ইসরাইলের প্রাচীনবর্গরা নিজ নিজ কাপড় ছিঁড়ে মাবুদের সিন্দুকের সম্মুখে অধোমুখ হয়ে সন্ধ্যা পর্র্যন্ত ভূমিতে পড়ে রইলেন এবং নিজ নিজ মাথায় ধুলা ছড়ালেন।
{7:7} আর ইউসা বললেন, হায় হায়, হে সার্বভৌম মাবুদ, বিনাশ করার উদ্দেশ্যে আমোরীয়দের হাতে আমাদেরকে তুলে দেবার জন্য তুমি কেন এই লোকদের জর্ডান পার করে আনলে? হায় হায়, আমরা কেন সন্তুষ্ট হয়ে জর্ডানের ওপারে থাকি নি!
{7:8} হে প্রভু, ইসরাইল তার দুশমনদের সম্মুখে হটে যাওয়ার পর আমি কি বলবো?
{7:9} কেনানীয়েরা এবং সমস্ত দেশবাসী এই কথা শুনবে, আর আমাদের বেষ্টন করে দুনিয়া থেকে আমাদের নাম উচ্ছেদ করবে, তা হলে তুমি তোমার মহানামের জন্য কি করবে?
{7:10} তখন মাবুদ ইউসাকে বললেন, তুমি উঠ, কেন তুমি অধোমুখ হয়ে পড়ে আছ?
{7:11} ইসরাইল গুনাহ্‌ করেছে, এ ছাড়াও তারা আমার নির্দেশিত নিয়ম লঙ্ঘন করেছে; এমন কি, তারা সেই বর্জিত দ্রব্যের কিছু নিয়েছে; কিছু চুরি করেছে, আবার প্রতারণা করেছে এবং নিজেদের সামগ্রীর মধ্যে তা রেখেছে।
{7:12} এজন্য বনি-ইসরাইল তার দুশমনদের সম্মুখে দাঁড়াতে পারে না, দুশমনদের সম্মুখ থেকে হটে যায়, কেননা তারা বর্জিত হয়েছে; তোমাদের মধ্য থেকে সেই বর্জিত বস্তু উৎপাটন না করলে আমি আর তোমাদের সঙ্গে থাকব না।
{7:13} উঠ, লোকদের পবিত্র কর, বল তোমরা আগামীকালের জন্য পবিত্র হও, কেননা ইসরাইলের আল্লাহ্‌ মাবুদ এই কথা বলেন, হে ইসরাইল, তোমার মধ্যে বর্জিত বস্তু আছে; তোমাদের মধ্য থেকে সেই বর্জিত বস্তু দূর না করলে তুমি তোমার দুশমনদের সম্মুখে দাঁড়াতে পারবে না।
{7:14} অতএব সকালবেলা নিজ নিজ বংশ অনুসারে তোমরা এগিয়ে আসবে; তাতে মাবুদের হাতে যে বংশ ধরা পড়বে সেই বংশের এক এক গোষ্ঠী এগিয়ে আসবে; ও মাবুদের হাতে যে গোষ্ঠী ধরা পড়বে তার এক এক কুল এগিয়ে আসবে; ও মাবুদের হাতে যে কুল ধরা পড়বে তার এক এক পুরুষ এগিয়ে আসবে।
{7:15} আর যে ব্যক্তি বর্জিত দ্রব্য রেখেছে বলে ধরা পড়বে, তাকে ও তার সম্পর্কীয় সকলকেই আগুনে পুড়িয়ে দিতে হবে, কেননা সে মাবুদের নিয়ম লঙ্ঘন করেছে ও ইসরাইলের মধ্যে মূঢ়তার কাজ করেছে।
{7:16} পরে ইউসা প্রত্যুষে উঠে ইসরাইলকে নিজ নিজ বংশ অনুসারে কাছে আনালেন; তাতে এহুদা-বংশ ধরা পড়লো;
{7:17} পরে তিনি এহুদার গোষ্ঠী সকলকে কাছে আনালে সেরহীয় গোষ্ঠী ধরা পড়লো; পরে তিনি সেরহীয় গোষ্ঠীকে পুরুষানুসারে কাছে আনালে সব্দি ধরা পড়লো।
{7:18} পরে তিনি তার কুলকে পুরুষানুসারে আনালে এহুদা-বংশীয় সেরহের সন্তান সব্দির সন্তান কর্মির পুত্র আখন ধরা পড়লো।
{7:19} তখন ইউসা আখনকে বললেন, হে আমার সন্তান, আরজ করি, তুমি ইসরাইলের আল্লাহ্‌ মাবুদের মহিমা স্বীকার কর, তাঁর প্রশংসা কর এবং তুমি কি করেছ আমাকে বল; আমার কাছ থেকে তা গোপন করো না।
{7:20} আখন জবাবে ইউসাকে বললো, সত্যি, আমি ইসরাইলের আল্লাহ্‌ মাবুদের বিরুদ্ধে গুনাহ্‌ করেছি, আমি এই-এই কাজ করেছি;
{7:21} আমি লুণ্ঠিত দ্রব্যের মধ্যে উত্তম একখানি ব্যাবিলনীয় শাল, দুই শত শেকল রূপা ও পঞ্চাশ শেকল পরিমিত এক থান সোনা দেখে লোভে পড়ে সেগুলো নিয়েছি; আর দেখুন, সেসব আমার তাঁবুর মধ্যে ভূমিতে লুকান রয়েছে, আর নিচে রূপা আছে।
{7:22} তখন ইউসা দূত প্রেরণ করলে তারা তার তাঁবুতে দৌড়ে গেল, আর দেখ, তার তাঁবুর মধ্যে তা লুকান রয়েছে, আর নিচে রূপা ছিল।
{7:23} আর তারা তাঁবুর মধ্য থেকে সেসব নিয়ে ইউসা ও সমস্ত বনি-ইসরাইলের কাছে আনলো এবং মাবুদের সম্মুখে তা বিছিয়ে রাখল।
{7:24} পরে ইউসা ও সমস্ত ইসরাইল সেরহের সন্তান আখনকে ও সেই রূপা, শাল, সোনার থান ও তার পুত্রকন্যাদের এবং তার গরু, গাধা, ভেড়া ও তাঁবু এবং তার যা কিছু ছিল, সমস্তই নিলেন; আর আখোর উপত্যকাতে আনলেন।
{7:25} পরে ইউসা বললেন, তুমি আমাদেরকে কেন বিপদে ফেললে? আজ মাবুদ তোমাকে বিপন্ন করবেন। পরে সমস্ত ইসরাইল তাকে পাথর ছুঁড়ে হত্যা করলো; এরপর তারা তার পরিবারের লোকদের পাথর ছুড়ে হত্যা করে আগুনে পুড়িয়ে দিল।
{7:26} পরে তারা তার উপরে পাথরের বড় রাশি করলো, তা আজও রয়েছে। এভাবে মাবুদ তাঁর প্রচণ্ড ক্রোধ থেকে নিবৃত্ত হলেন। অতএব সেই স্থান আজও আখোর (বিপদ) উপত্যকা নামে আখ্যাত রয়েছে।
{i8:1} অয় নগর অধিকার করা ও ধ্বংস করা
{8:1} পরে মাবুদ ইউসাকে বললেন, তুমি ভয় কোরো না কিংবা নিরাশ হোয়ো না; সমস্ত সৈন্যকে সঙ্গে নাও, উঠ, অয় নগরে যাত্রা কর; দেখ, আমি অয়ের বাদশাহ্‌কে ও তার লোকদের এবং তার নগর ও তার দেশ তোমার হাতে তুলে দিয়েছি।
{8:2} তুমি জেরিকোর ও সেই স্থানের বাদশাহ্‌র প্রতি যা করলে, অয়ের ও সেই স্থানের বাদশাহ্‌র প্রতিও তা-ই করবে, কিন্তু তার লুটদ্রব্য ও পশু তোমরা তোমাদের জন্য নেবে। তুমি নগরের বিরুদ্ধে পিছনের দিকে তোমার এক দল সৈন্য গোপনে রাখবে।
{8:3} তখন ইউসা ও সমস্ত যোদ্ধা উঠে অয়ের বিরুদ্ধে যাত্রা করলেন; ইউসা তিন হাজার বলবান বীর মনোনীত করলেন এবং তাদেরকে রাতে পাঠিয়ে দিলেন।
{8:4} তিনি এই হুকুম করলেন, দেখ, তোমরা নগরের পিছনে নগরের বিরুদ্ধে লুকিয়ে থাকবে; নগর থেকে বেশি দূরে যাবে না, কিন্তু সকলেই প্রস্তুত থাকবে।
{8:5} পরে আমি ও আমার সঙ্গী সমস্ত লোক নগরের কাছে উপস্থিত হব; আর তারা যখন আগের মত আমাদের বিরুদ্ধে বের হয়ে আসবে, তখন আমরা তাদের সম্মুখ থেকে পালিয়ে যাব।
{8:6} আর তারা বের হয়ে আমাদের পিছনে পিছনে আসবে, শেষে আমরা তাদের নগর থেকে দূরে আকর্ষণ করবো; কেননা তারা বলবে, এরা আগের মত আমাদের সম্মুখ থেকে পালিয়ে যাচ্ছে; এভাবে আমরা তাদের সম্মুখ থেকে পালিয়ে যাব;
{8:7} আর তোমরা গুপ্ত স্থান থেকে উঠে নগর অধিকার করবে; কেননা তোমাদের আল্লাহ্‌ মাবুদ তা তোমাদের হাতে তুলে দিবেন।
{8:8} নগর আক্রমণ করামাত্র তোমরা নগরে আগুন লাগিয়ে দেবে; তোমরা মাবুদের হুকুম অনুসারে কাজ করবে; দেখ, আমি তোমাদের এই হুকুম দিলাম।
{8:9} এভাবে ইউসা তাদের প্রেরণ করলেন; আর তারা গিয়ে অয়ের পশ্চিমে বেথেল ও অয়ের মধ্যস্থানে লুকিয়ে থাকলো; কিন্তু ইউসা লোকদের মধ্যে সেই রাত যাপন করলেন।
{8:10} পরে ইউসা প্রত্যুষে উঠে লোক সংগ্রহ করলেন, আর তিনি ও ইসরাইলের প্রাচীনবর্গরা লোকদের আগে আগে অয়ের দিকে যাত্রা করলেন।
{8:11} আর তাঁর সঙ্গী সমস্ত যোদ্ধা চললো এবং এগিয়ে গিয়ে নগরের সম্মুখে উপস্থিত হল, আর অয় নগরের উত্তর দিকে শিবির স্থাপন করলো; তাঁর ও অয়ের মধ্যস্থানে একটি উপত্যকা ছিল।
{8:12} আর তিনি অনুমান পাঁচ হাজার লোক নিয়ে নগরের পশ্চিম দিকে বেথেল ও অয়ের মধ্যস্থানে লুকিয়ে রাখলেন।
{8:13} এভাবে লোকেরা নগরের উত্তর দিকস্থ সমস্ত শিবিরকে ও নগরের পশ্চিম দিকে তাদের গুপ্ত দলকে নিযুক্ত করলো এবং ইউসা ঐ রাতে উপত্যকার মধ্যে গমন করলেন।
{8:14} পরে যখন অয়ের বাদশাহ্‌ তা দেখলেন, তখন নগরস্থ লোকেরা, বাদশাহ্‌ ও তাঁর সকল লোক, তাড়াতাড়ি প্রত্যুষে উঠে ইসরাইলের সঙ্গে যুদ্ধ করতে বের হয়ে নিরূপিত স্থানে অরাবা উপত্যকার সম্মুখে গেলেন; কিন্তু তাঁর বিরুদ্ধে এক দল সৈন্য নগরের পিছনে লুকিয়ে আছে তা তিনি জানতেন না।
{8:15} ইউসা ও সমস্ত ইসরাইল তাদের সম্মুখে নিজেদের পরাজিতের মত ভান করে মরুভূমির পথ দিয়ে পালিয়ে গেলেন।
{8:16} তাতে নগরে অবস্থিত সমস্ত লোককে ডাকা হল, যেন তারা তাদের পিছনে দৌড়ে যায়। আর তারা ইউসার পিছনে পিছনে গমন করতে করতে নগর থেকে দূরে আকর্ষিত হল;
{8:17} বের হয়ে ইসরাইলের পিছনে গেল না এমন এক জনও অয়ে বা বেথেলে অবশিষ্ট থাকলো না; সকলেই নগরের দ্বার খোলা রেখে ইসরাইলের পিছনে পিছনে দৌড়ে গেল।
{8:18} তখন মাবুদ ইউসাকে বললেন, তুমি তোমার হাতে থাকা বর্শাটি অয়ের দিকে বাড়িয়ে দাও; কেননা আমি সেই নগর তোমার হাতে দেব। তখন ইউসা তাঁর হাতে থাকা বর্শাটি নগরের দিকে বাড়িয়ে দাও।
{8:19} তিনি হাত বিস্তার করার সঙ্গে সঙ্গে গোপনে স্থাপিত সৈন্যদল অমনি স্বস্থান থেকে উঠে বেগে গমন করলো ও নগরে প্রবেশ করে তা অধিকার করলো এবং দ্রুত নগরে আগুন লাগিয়ে দিল।
{8:20} পরে অয়ের লোকেরা পিছনে ফিরে চেয়ে দেখলো, আর দেখ, নগরের ধোঁয়া আসমানে উঠছে, কিন্তু তারা এদিকে কি ওদিকে কোন দিকেই পালাবার উপায় পেল না; আর মরুভূমিতে পলায়মান লোকেরা তাদের পিছনে ধাবমান লোকদের দিকে ফিরে আক্রমণ করতে লাগল।
{8:21} ফলত গোপনে স্থাপিত সৈন্যদল নগর অধিকার করেছে ও নগরে ধোঁয়া উঠছে, এটা দেখে ইউসা ও সমস্ত ইসরাইল ফিরে অয়ের লোকদের সংহার করতে লাগলেন;
{8:22} আর অন্য দলও নগর থেকে তাদের বিরুদ্ধে আসছিল; সুতরাং তারা ইসরাইলের মধ্যে পড়লো, কতগুলো এপাশে কতগুলো ওপাশে; আর তারা তাদের এমন আঘাত করলো যে, তাদের অবশিষ্ট বা রক্ষাপ্রাপ্ত কেউ রইলো না।
{8:23} আর তারা অয়ের বাদশাহ্‌কে জীবিত ধরে ইউসার কাছে আনলো।
{8:24} এভাবে ইসরাইল তাদের সকলকে মাঠে, অর্থাৎ যে মরুভূমিতে অয় নিবাসীরা তাদের পিছনে ধাবমান হয়েছিল সেখানে তাদের সম্পূর্ণভাবে সংহার করলো; তারা সকলে নিঃশেষে তলোয়ারের আঘাতে মারা পড়লো, পরে সমস্ত ইসরাইল ফিরে অয়ে এসে তলোয়ারের আঘাতে সেই স্থানের লোকদেরও আঘাত করলো।
{8:25} সেই দিনে অয়-নিবাসী সমস্ত লোক অর্থাৎ স্ত্রী, পুরুষ মোট বারো হাজার লোক মারা পড়লো।
{8:26} কেননা অয়-নিবাসী সকলে যতক্ষণ সম্পূর্ণরূপে বিনষ্ট না হল, ততক্ষণ ইউসা তাঁর প্রসারিত শল্যধারী হাত সংকুচিত করলেন না।
{8:27} ইউসার প্রতি মাবুদের হুকুম করা কালাম অনুসারে ইসরাইল কেবল ঐ নগরের পশু ও সমস্ত লুটদ্রব্য নিজেদের জন্য গ্রহণ করলো।
{8:28} আর ইউসা অয় নগর পুড়িয়ে দিয়ে চিরস্থায়ী ঢিবি এবং উৎসন্ন স্থান করলেন, তা আজও সেরকম আছে।
{8:29} আর তিনি অয়ের বাদশাহ্‌কে সন্ধ্যাকাল পর্র্যন্ত গাছে টাঙ্গিয়ে রাখলেন। পরে সূর্যাস্ত সময়ে লোকেরা ইউসার হুকুমে তার লাশ গাছ থেকে নামিয়ে নগরের দ্বার-প্রবেশের স্থানে ফেলে তার উপরে পাথরের একটি বড় ঢিবি করলো; তা আজও রয়েছে।
{i8:30} হযরত ইউসা শরীয়ত কিতাব পাঠ করেন
{8:30} সেই সময় ইউসা এবল পর্বতে ইসরাইলের আল্লাহ্‌ মাবুদের উদ্দেশে একটি কোরবানগাহ্‌ তৈরি করলেন।
{8:31} মাবুদের গোলাম মূসা বনি-ইসরাইলদের যেমন হুকুম করেছিলেন, তেমনি তারা মূসার শরীয়ত-কিতাবে লেখা হুকুম অনুসারে যন্ত্রপাতি দ্বারা মসৃণ করা হয় নি এমন পাথরে, অর্থাৎ যার উপরে কেউ লোহা উঠায় নি, এমন পাথর দ্বারা ঐ কোরবানগাহ্‌ তৈরি করলো এবং তার উপরে মাবুদের উদ্দেশে পোড়ানো-কোরবানী ও মঙ্গল-কোরবানী দিল।
{8:32} আর সেখানে পাথরগুলোর উপরে বনি-ইসরাইলদের সম্মুখে তিনি মূসার লেখা শরীয়তের একটি অনুলিপি লিখলেন।
{8:33} আর ইসরাইল লোকদেরকে সর্বপ্রথমে দোয়া করার জন্য, মাবুদের গোলাম মূসা যেমন হুকুম করেছিলেন, তেমনি সমস্ত ইসরাইল, তাদের প্রাচীনবর্গরা, কর্মচারীরা ও বিচারকরা, স্বজাতীয় বা প্রবাসী সমস্ত লোক সিন্দুকের এদিকে ওদিকে মাবুদের শরীয়ত-সিন্দুক-বাহক লেবীয় ইমামদের সম্মুখে দাঁড়াল; তাদের অর্ধেক গরিষীম পর্বতের সম্মুখে, বাকী অর্ধেক এবল পর্বতের সম্মুখে রইলো।
{8:34} পরে শরীয়ত-কিতাবে যা যা লেখা আছে, সেই অনুসারে তিনি শরীয়তের সমস্ত কথা, দোয়া ও বদদোয়ার কথা পাঠ করলেন।
{8:35} মূসা যা যা হুকুম করেছিলেন, ইউসা ইসরাইলের সমস্ত সমাজ এবং স্ত্রী-লোকদের, বালক-বালিকা ও তাদের মধ্যবর্তী প্রবাসীদের সম্মুখে সেসব পাঠ করলেন, একটি কথাও বাদ দিলেন না।
{i9:1} বনি-ইসরাইলের সঙ্গে গিবিয়োনীয়দের চালাকী
{9:1} আর জর্ডানের পারস্থ সমস্ত বাদশাহ্‌, পর্বতময় প্রদেশ ও নিম্নভূমিবাসী এবং লেবাননের সম্মুখস্থ মহাসমুদ্রের সমস্ত তীরে বসবাসকারী হিট্টিয়, আমোরীয়, কেনানীয়, পরিষীয়, হিব্বীয় ও যিবূষীয় বাদশাহ্‌রা এই কথা শুনতে পেয়ে,
{9:2} একযোগে ইউসার ও ইসরাইলের বিরুদ্ধে যুদ্ধ করার জন্য একত্র হলেন।
{9:3} কিন্তু জেরিকোর প্রতি ও অয়ের প্রতি ইউসা যা করেছিলেন তা যখন গিবিয়োন-নিবাসীরা শুনতে পেল,
{9:4} তখন তারাও চতুরতার সঙ্গে কাজ করলো; ফলত তারা গিয়ে রাজদূতের বেশ ধারণ করে নিজ নিজ গাধার উপরে পুরানো ছালা এবং আঙ্গুর-রস রাখার পুরানো, ফেটে যাওয়া ও তালি দেওয়া চামড়ার থলি চাপাল।
{9:5} আর পায়ে পুরানো ও তালিযুক্ত জুতা ও শরীরে পুরানো পোশাক পরলো এবং পাথেয় হিসেবে সমস্ত শুকনো ও ছাতাপড়া রুটি নিল।
{9:6} পরে তারা গিলগলে অবস্থিত শিবিরে ইউসার কাছে গিয়ে তাঁকে ও বনি-ইসরাইলদের বললো, আমরা দূরদেশ থেকে এলাম; অতএব এখন আপনারা আমাদের সঙ্গে সন্ধি স্থির করুন।
{9:7} তখন ইসরাইল লোকেরা সেই হিব্বীয়দের বললো, কি জানি, তোমরা আমাদেরই মধ্যে বাস করছো; তা হলে আমরা তোমাদের সঙ্গে কিভাবে সন্ধি স্থির করতে পারি?
{9:8} তারা ইউসাকে বললো, আমরা আপনার গোলাম। তখন ইউসা জিজ্ঞাসা করলেন, তোমরা কারা? কোথা থেকে আসলে?
{9:9} তারা বললো, আপনার গোলাম আমরা আপনার আল্লাহ্‌ মাবুদের নাম শুনে অতি দূরদেশ থেকে এলাম, কেননা তাঁর কীর্তি এবং তিনি মিসর দেশে যে কাজ করেছেন,
{9:10} আর জর্ডানের ওপারস্থ দুই আমোরীয় বাদশাহ্‌র প্রতি, হিষবোনের বাদশাহ্‌ সীহোন ও বাশনের বাদশাহ্‌ অষ্টারোৎ-নিবাসী উজের প্রতি যে কাজ করেছেন, সমস্তই আমরা শুনেছি।
{9:11} আর আমাদের প্রাচীনবর্গরা ও দেশবাসী সকলে আমাদের বললো, তোমরা যাত্রার জন্য হাতে পাথেয় দ্রব্য নিয়ে তাদের সঙ্গে সাক্ষাৎ করতে যাও এবং তাদের বল, আমরা আপনাদের গোলাম; অতএব এখন আপনারা আমাদের সঙ্গে সন্ধি স্থির করুন।
{9:12} আপনাদের কাছে আসার জন্য যেদিন যাত্রা করি, সেদিন আমরা বাড়ি থেকে যে গরম রুটি পাথেয় এনেছিলাম, এই দেখুন, আমাদের সেই রুটি এখন শুকনো ও ছাতাপড়া।
{9:13} আর যেসব কুপা আঙ্গুর-রসে পূর্ণ করেছিলাম, সেগুলো নতুন ছিল, এই দেখুন, সেসব ছিঁড়ে গেছে। আর আমাদের এসব কাপড়-চোপড় ও জুতা পুরানো হয়েছে, কেননা পথ অতি দূর।
{9:14} তাতে লোকেরা তাদের খাদ্যদ্রব্য গ্রহণ করলো, কিন্তু মাবুদের অভিমত জিজ্ঞাসা করলো না।
{9:15} আর ইউসা তাদের সঙ্গে সন্ধি করে যাতে তারা বাঁচে, এমন নিয়ম করলেন এবং মণ্ডলীর নেতৃবর্গ তাদের কাছে শপথ করলেন ও কসম খেলেন।
{9:16} এভাবে তাদের সঙ্গে নিয়ম স্থির করার পরে তিন দিন গত হলে ওরা শুনতে পেল, তারা আমাদের নিকটস্থ এবং আমাদের মধ্যে বাস করছে।
{9:17} পরে বনি-ইসরাইলরা যাত্রা করে তৃতীয় দিনে তাদের নগরগুলোর কাছে উপস্থিত হল। সেসব নগরের নাম গিবিয়োন, কফীরা, বেরোৎ ও কিরিয়ৎ-যিয়ারীম।
{9:18} মণ্ডলীর নেতৃবর্গ ইসরাইলের আল্লাহ্‌ মাবুদের নামে তাদের কাছে শপথ করেছিলেন বলে বনি-ইসরাইল তাদের আঘাত করলো না, কিন্তু সমস্ত মণ্ডলী নেতাদের বিরুদ্ধে বচসা করতে লাগল।
{9:19} তাতে নেতৃবর্গরা সকলে সমস্ত মণ্ডলীকে বললেন, আমরা ওদের কাছে ইসরাইলের আল্লাহ্‌ মাবুদের নামে শপথ করেছি, অতএব এখন ওদের স্পর্শ করতে পারি না।
{9:20} আমরা ওদের প্রতি এ-ই করবো, ওদের জীবিত রাখবো, নতুবা ওদের কাছে যে শপথ করেছি তার জন্য আমাদের উপর গজব উপস্থিত হবে।
{9:21} অতএব নেতৃবর্গ তাদের বললেন, ওরা জীবিত থাকুক; কিন্তু নেতাদের কথানুসারে তারা সমস্ত মণ্ডলীর জন্য কাঠ কাটবার এবং পানি আনবার লোক হল।
{9:22} আর ইউসা তাদের ডেকে এনে বললেন, তোমরা তো আমাদেরই মধ্যে বাস করছো; তবে আমরা তোমাদের থেকে অতি দূরে থাকি, এই কথা বলে কেন আমাদের প্রবঞ্চনা করলে?
{9:23} এজন্য তোমরা শাপগ্রস্ত হলে; আমার আল্লাহ্‌র গৃহের জন্য কাঠ কাটবার ও পানি আনবার কাজ করবে, এই গোলামীর কাজ থেকে তোমরা কখনও মুক্তি পাবে না।
{9:24} তারা ইউসাকে জবাবে বললো, আপনাদেরকে এ সমস্ত দেশ দেবার ও আপনাদের সম্মুখ থেকে এই দেশবাসী সমস্ত লোককে বিনাশ করার জন্য আপনার আল্লাহ্‌ মাবুদ যে তাঁর গোলাম মূসাকে হুকুম করেছিলেন তার নিশ্চিত সংবাদ আপনার গোলাম আমরা পেয়েছিলাম, সেজন্য আমরা আপনাদের বিষয়ে সব কথা শুনে প্রাণের ভয়ে এই কাজ করেছি।
{9:25} এখন দেখুন, আমরা আপনারই অধিকারভুক্ত, আমাদের প্রতি যা করা আপনার ভাল ও ন্যায্য মনে হয় তা-ই করুন।
{9:26} পরে তিনি তাদের প্রতি তা-ই করলেন; তিনি বনি-ইসরাইলদের হাত থেকে তাদের রক্ষা করলেন, তাতে তারা তাদের হত্যা করলো না।
{9:27} আর মাবুদের মনোনীত স্থানে মণ্ডলী ও মাবুদের কোরবানগাহ্‌র জন্য কাঠ কাটবার ও পানি আনবার কাজ করার জন্য ইউসা সেই দিনে তাদের নিযুক্ত করলেন; তারা আজ পর্যন্ত তা করছে।
{i10:1} সূর্য থেমে রইল
{10:1} জেরুশালেমের বাদশাহ্‌ অদোনী-সিদ্দিক যখন শুনতে পেলেন, ইউসা অয় অধিকার করে নিঃশেষে বিনষ্ট করেছেন, জেরিকো ও সেই স্থানের বাদশাহ্‌র প্রতি যেমন করেছিলেন, অয়ের ও সেই স্থানের বাদশাহ্‌র প্রতিও তেমনি করেছেন এবং গিবিয়োন-নিবাসীরা ইসরাইলের সঙ্গে সন্ধি করে তাদের সঙ্গে আছে;
{10:2} তখন বাদশাহ্‌ ও তাঁর লোকেরা ভীষণ ভয় পেল, কেননা গিবিয়োন নগর রাজধানীর মত বড় এবং অয়ের চেয়েও বড়, আর সেই স্থানের সমস্ত লোক ছিল বলবান।
{10:3} আর জেরুশালেমের বাদশাহ্‌ অদোনী-সিদ্দিক হেবরনের বাদশাহ্‌ হোহম, যর্মূতের বাদশাহ্‌ পিরাম, লাখীশের বাদশাহ্‌ যাফিয়ের ও ইগ্লোনের বাদশাহ্‌ দবীরের কাছে দূত পাঠিয়ে এই কথা বললেন;
{10:4} আমার কাছে উঠে আসুন, আমাকে সাহায্য করুন, চলুন আমরা গিবিয়োনীয়দের আঘাত করি; কেননা তারা ইউসা ও বনি-ইসরাইলদের সঙ্গে সন্ধি করেছে।
{10:5} অতএব আমোরীয়দের ঐ পাঁচ বাদশাহ্‌, অর্থাৎ জেরুশালেমের বাদশাহ্‌, হেবরনের বাদশাহ্‌, যর্মূতের বাদশাহ্‌, লাখীশের বাদশাহ্‌ ও ইগ্লোনের বাদশাহ্‌ তাদের সমস্ত সৈন্যকে এক স্থানে জমায়েত করলেন এবং উঠে গিয়ে গিবিয়োনের সম্মুখে শিবির স্থাপন করে তার বিরুদ্ধে যুদ্ধ করলেন।
{10:6} তাতে গিবিয়োনীয়েরা গিলগলস্থিত শিবিরে ইউসার কাছে লোক পাঠিয়ে বললো, আপনার এই গোলামদের ত্যাগ করবেন না, শীঘ্র এসে আমাদের নিস্তার ও সাহায্য করুন, কেননা পর্বতময় প্রদেশবাসী আমোরীয়দের সমস্ত বাদশাহ্‌ আমাদের বিরুদ্ধে জমায়েত হয়েছেন।
{10:7} তখন ইউসা সমস্ত যোদ্ধা ও সমস্ত বলবান বীর সঙ্গে নিয়ে গিলগল থেকে যাত্রা করলেন।
{10:8} তখন মাবুদ ইউসাকে বললেন, তুমি তাদের ভয় করো না; কেননা আমি তোমার হাতে তাদের তুলে দিয়েছি, তাদের কেউ তোমার সম্মুখে দাঁড়াতে পারবে না।
{10:9} পরে ইউসা হঠাৎ তাদের কাছে উপস্থিত হলেন; তিনি সমস্ত রাত গিলগল থেকে উপরের দিকে উঠছিলেন।
{10:10} তখন মাবুদ ইসরাইলের সাক্ষাতে তাদের আতংকিত করলেন, তাতে তিনি গিবিয়োনে মহাসংহারে তাদের সংহার করে বৈৎ-হোরোণের আরোহণ পথ দিয়ে তাদের তাড়া করলেন এবং অসেকা ও মক্কেদা পর্যন্ত তাদের আঘাত করলেন।
{10:11} আর ইসরাইলের সম্মুখ থেকে পলায়নকালে যখন তারা বৈৎ-হোরোণের অবরোহণ-পথে ছিল, তখন মাবুদ অসেকা পর্যন্ত আসমান থেকে তাদের উপরে বড় বড় শিলা বর্ষণ করলেন, তাতে তারা মারা পড়লো; বনি-ইসরাইল যত না লোক তলোয়ার দ্বারা হত্যা করলো, তার চেয়েও বেশি লোক শিলার আঘাতে মারা পড়লো।
{10:12} সেই সময়ে যেদিন মাবুদ বনি-ইসরাইলদের হাতে আমোরীয়দের তুলে দেন, সেদিন ইউসা মাবুদের কাছে নিবেদন করলেন; আর তিনি ইসরাইলের সাক্ষাতে বললেন, সূর্য, তুমি স্থগিত হও গিবিয়োনে, আর চন্দ্র, তুমি অয়ালোন উপত্যকাতে।
{10:13} তখন সূর্য স্থগিত হল ও চন্দ্র স্থির থাকলো, যতক্ষণ সেই জাতি দুশমনদের উপর প্রতিশোধ না নিল। এই কথা কি যাশের গ্রন্থে লেখা নেই? আর আসমানের মধ্যস্থানে সূর্য স্থির থাকলো, অস্ত গমন করতে প্রায় সমপূর্ণ এক দিন বিলম্ব করলো।
{10:14} তার আগে বা পরে মাবুদ যে মানুষের আবেদনে এভাবে মনযোগ দিয়েছেন, এমন আর কোন দিন হয় নি; কেননা মাবুদ ইসরাইলের পক্ষে যুদ্ধ করছিলেন।
{10:15} পরে ইউসা সমস্ত ইসরাইলকে সঙ্গে নিয়ে গিলগলস্থ শিবিরে ফিরে আসলেন।
{i10:16} পাঁচ জন বাদশাহ্‌র পরাজয়
{10:16} আর ঐ পাঁচ জন বাদশাহ্‌ পালিয়ে গিয়ে মক্কেদার গুহাতে লুকিয়েছিলেন।
{10:17} পরে সেই পাঁচ জন বাদশাহ্‌কে মক্কেদার গুহাতে লুকানো অবস্থায় পাওয়া গেছে, এই সংবাদ ইউসাকে দেওয়া হল।
{10:18} ইউসা বললেন, তোমরা সেই গুহার মুখে কয়েকখানা বড় বড় পাথর গড়িয়ে দিয়ে সেটা পাহারা দেবার জন্য কয়েকজন লোক নিযুক্ত কর।
{10:19} কিন্তু তোমরা নিজেরা বিলম্ব করো না, দুশমনদের পিছনে ধাবমান হও ও তাদের সৈন্যদের পিছন দিক থেকে আঘাত কর, তাদের নিজ নিজ নগরে প্রবেশ করতে দিও না; কেননা তোমাদের আল্লাহ্‌ মাবুদ তাদেরকে তোমাদের হাতে তুলে দিয়েছেন।
{10:20} পরে ইউসা ও বনি-ইসরাইল তাদের সর্বনাশ পর্যন্ত নির্দয়ভাবে তাদের সংহার করলেন, ওদের কতিপয় মাত্র অবশিষ্ট লোক পালিয়ে প্রাচীর-বেষ্টিত কোন কোন নগরে প্রবেশ করলো।
{10:21} পরে সমস্ত লোক মক্কেদায় ইউসার কাছে শিবিরে সহিসালামতে ফিরে এল; বনি-ইসরাইলদের কারো বিরুদ্ধে কোন কথা বলতে সাহস পেল না।
{10:22} পরে ইউসা বললেন, তোমরা ঐ গুহার মুখ খুলে সেখান থেকে সেই পাঁচ জন বাদশাহ্‌কে বের করে আমার কাছে আন।
{10:23} তারা তা-ই করলো, ফলত জেরুশালেমের বাদশাহ্‌, হেবরনের বাদশাহ্‌, যর্মূতের বাদশাহ্‌, লাখীশের বাদশাহ্‌ ও ইগ্লোনের বাদশাহ্‌, এই পাঁচ বাদশাহ্‌কে সেই গুহা থেকে বের করে তাঁর কাছে আনলো।
{10:24} এভাবে তারা ঐ বাদশাহ্‌দেরকে ইউসার কাছে আনলে ইউসা ইসরাইলের সমস্ত পুরুষকে ডাকলেন এবং যারা তাঁর সঙ্গে যুদ্ধে গিয়েছিল তাদের সেনাপতিদের বললেন, তোমরা কাছে এসো, এই বাদশাহ্‌দের ঘাড়ে পা রাখ; তাতে তারা কাছে এসে তাদের ঘাড়ে পা রাখল।
{10:25} আর ইউসা তাদের বললেন, ভয় করো না ও নিরাশ হয়ো না, বলবান হও ও সাহস কর; কেননা তোমরা যে দুশমনদের সঙ্গে যুদ্ধ করবে, তাদের সকলের প্রতি মাবুদ এইরূপ করবেন।
{10:26} পরে ইউসা আঘাত করে সেই পাঁচ বাদশাহ্‌কে হত্যা করলেন ও তাঁদের লাশ পাঁচটি গাছে টাঙ্গিয়ে দিলেন; তাতে তাঁরা সন্ধ্যাকাল পর্যন্ত তাঁদের লাশ গাছে টাঙ্গান রইলো।
{10:27} পরে সূর্যাস্তের সময়ে লোকেরা ইউসার হুকুমে তাঁদের লাশ গাছ থেকে নামিয়ে যে গুহাতে তাঁরা লুকিয়ে ছিলেন সেই গুহায় নিক্ষেপ করলো ও গুহার মুখটা বড় বড় পাথর দিয়ে ঢেকে রাখল; তা আজও রয়েছে।
{10:28} আর সেই দিনে ইউসা মক্কেদা অধিকার করলেন এবং মক্কেদা ও সেই স্থানের বাদশাহ্‌কে তলোয়ারের দ্বারা আঘাত করলেন; সেই স্থানের সমস্ত প্রাণীকে সম্পূর্ণ বিনষ্ট করলেন, কাউকেও অবশিষ্ট রাখলেন না; যেমন জেরিকোর বাদশাহ্‌র প্রতি করেছিলেন, মক্কেদার বাদশাহ্‌র প্রতিও ঠিক তা-ই করলেন।
{10:29} পরে যিহেশূয় সমস্ত ইসরাইলকে সঙ্গে করে মক্কেদা থেকে লিবনাতে গিয়ে লিবনার বিরুদ্ধে যুদ্ধ করলেন।
{10:30} তাতে মাবুদ লিবনা ও সেই স্থানের বাদশাহ্‌কে ইসরাইলের হাতে তুলে দিলেন; তারা লিবনা ও সেই স্থানের সমস্ত প্রাণীকে তলোয়ারের দ্বারা আঘাত করলো, তার মধ্যে কাউকেও অবশিষ্ট রাখল না; যেমন জেরিকোর বাদশাহ্‌র প্রতি করেছিল, সেই স্থানের বাদশাহ্‌র প্রতিও তেমনি করলো।
{10:31} পরে ইউসা সমস্ত ইসরাইলকে সঙ্গে নিয়ে লিবনা থেকে লাখীশে গিয়ে তার বিরুদ্ধে শিবির স্থাপন করে যুদ্ধ করলেন।
{10:32} আর মাবুদ লাখীশকে ইসরাইলের হাতে তুলে দিলেন ও তারা দ্বিতীয় দিনে তা অধিকার করে যেমন লিবনার প্রতি করেছিল, তেমনি লাখীশ ও সেই স্থানের সমস্ত প্রাণীকে তলোয়ার দ্বারা আঘাত করলো।
{10:33} সেই সময়ে গেষরের বাদশাহ্‌ হোরম লাখীশের সহায়তা করতে এসেছিলেন; আর ইউসা তাঁকে ও তাঁর লোকদের আঘাত করলেন; তাঁর কাউকেও অবশিষ্ট রাখলেন না।
{10:34} পরে ইউসা সমস্ত ইসরাইলকে সঙ্গে নিয়ে লাখীশ থেকে ইগ্লোনে যাত্রা করলেন, আর তারা সেই স্থানের সম্মুখে শিবির স্থাপন করে তার বিরুদ্ধে যুদ্ধ করলো।
{10:35} আর সেদিন তা হস্তগত করে, যেমন লাখীশের প্রতি করেছিল, তেমনি তলোয়ারের দ্বারা আঘাত করে সেদিন সেই স্থানের সমস্ত প্রাণীকে নিঃশেষে বিনষ্ট করলো।
{10:36} পরে ইউসা সমস্ত ইসরাইলকে সঙ্গে নিয়ে ইগ্লোন থেকে হেবরনে যাত্রা করলেন, আর তারা তার বিরুদ্ধে যুদ্ধ করলো।
{10:37} আর তা অধিকার করে সেই নগর ও সেই স্থানের বাদশাহ্‌ ও অধীন সমস্ত নগর ও সমস্ত প্রাণীকে তলোয়ার দ্বারা আঘাত করলো; যেমন তিনি ইগ্লোনের প্রতি করেছিলেন, তেমনি কাউকেও অবশিষ্ট রাখলেন না; হেবরন ও সেই স্থানের সমস্ত প্রাণীকে নিঃশেষে বিনষ্ট করলেন।
{10:38} পরে ইউসা ফিরে এসে সমস্ত ইসরাইলকে সঙ্গে নিয়ে দবীরে এসে তার বিরুদ্ধে যুদ্ধ করলেন।
{10:39} আর সেই নগর ও সেই স্থানের বাদশাহ্‌কে ও অধীন সমস্ত নগর অধিকার করে তলোয়ারের আঘাতে সেই স্থানের সমস্ত প্রাণীকে নিঃশেষে বিনষ্ট করলো; তিনি কাউকেও অবশিষ্ট রাখলেন না; যেমন তিনি হেবরনের প্রতি এবং লিবনার ও সেই স্থানের বাদশাহ্‌র প্রতি করেছিলেন, দবীরের ও সেই স্থানের বাদশাহ্‌র প্রতিও ঠিক তা-ই করলেন।
{10:40} এভাবে ইউসা সমস্ত দেশ, পর্বতময় প্রদেশ, দক্ষিণ অঞ্চল, নিম্নভূমি ও পর্বত-পার্শ্ব এবং সেসব অঞ্চলের সমস্ত বাদশাহ্‌কে আঘাত করলেন, কাউকেও অবশিষ্ট রাখলেন না; তিনি ইসরাইলের আল্লাহ্‌ মাবুদের হুকুম অনুসারে শ্বাসবিশিষ্ট সকলকেই নিঃশেষে বিনষ্ট করলেন।
{10:41} এভাবে ইউসা কাদেশ-বর্ণেয় থেকে গাজা পর্যন্ত তাদের এবং গিবিয়োন পর্যন্ত গোশনের সমস্ত দেশকে আঘাত করলেন।
{10:42} ইউসা এই সমস্ত দেশ ও বাদশাহ্‌দেরকে একই সময়ে হস্তগত করলেন, কারণ ইসরাইলের আল্লাহ্‌ মাবুদ ইসরাইলের পক্ষে যুদ্ধ করছিলেন।
{10:43} পরে ইউসা সমস্ত ইসরাইলকে সঙ্গে নিয়ে গিলগলে অবস্থিত শিবিরে ফিরে আসলেন।
{i11:1} সম্মিলিত বাদশাহ্‌রা ও উত্তরাঞ্চলবাসী কেনানীয়দের পরাজয়
{11:1} পরে যখন হাৎসোরের বাদশাহ্‌ যাবীন সেই সংবাদ পেলেন, তখন তিনি মাদোনের বাদশাহ্‌ যোববের, শিম্রোণের বাদশাহ্‌র ও অক্‌ষফের বাদশাহ্‌র কাছে,
{11:2} এবং উত্তরে, পর্বতময় প্রদেশে, কিন্নেরতের দক্ষিণস্থ অরাবাতে, নিম্নভূমিতে ও পশ্চিমে দোর নামক পাহাড়ী এলাকায় অবস্থিত বাদশাহ্‌দের কাছে দূত প্রেরণ করলেন।
{11:3} এছাড়া, পূর্ব ও পশ্চিম দেশীয় কেনানীয় এবং পর্বতময় প্রদেশস্থ আমোরীয়, হিট্টিয়, পরিষীয় ও যিবূষীয় এবং হার্মোণ পাহাড়ের নিচে অবস্থিত মিস্পাদেশীয় হিব্বীয়দের কাছে দূত প্রেরণ করলেন।
{11:4} তাতে তাঁরা নিজ নিজ সমস্ত সৈন্য, সমুদ্রতীরস্থ বালুকণার মত অসংখ্য লোক এবং অনেক অনেক ঘোড়া ও রথ সঙ্গে নিয়ে বের হলেন।
{11:5} আর এই বাদশাহ্‌রা সকলে পরামর্শ করে একত্র হলেন; তাঁরা ইসরাইলের সঙ্গে যুদ্ধ করার জন্য মেরোম জলাশয়ের কাছে এসে একত্রে শিবির স্থাপন করলেন।
{11:6} তখন মাবুদ ইউসাকে বললেন, তুমি ওদের ভয় করো না; কেননা আগামীকাল এমন সময়ে আমি ইসরাইলের সম্মুখে ওদের সকলকেই শেষ করে দিয়ে তোমার হাতে তুলে দেব; তুমি ওদের ঘোড়ার পায়ের শিরা কেটে দেবে ও সমস্ত রথ আগুনে পুড়িয়ে দেবে।
{11:7} তখন ইউসা সমস্ত সৈন্য সঙ্গে নিয়ে মেরোম জলাশয়ের কাছে তাদের বিরুদ্ধে হঠাৎ উপস্থিত হয়ে তাদের আক্রমণ করলেন।
{11:8} তাতে মাবুদ তাদের ইসরাইলের হাতে তুলে দিলেন এবং তারা তাদের আঘাত করলো, আর মহাসীদোন ও মিষ্রফোৎ-ময়িম পর্যন্ত ও পূর্ব দিকে মিসপীর উপত্যকা পর্যন্ত তাদের তাড়িয়ে নিয়ে গেল এবং তাদের আঘাত করে কাউকে অবশিষ্ট রাখল না।
{11:9} আর ইউসা তাদের প্রতি মাবুদের হুকুম অনুসারে কাজ করলেন; তিনি তাদের ঘোড়ার পায়ের শিরা কেটে দিলেন ও তাদের সমস্ত রথ আগুনে পুড়িয়ে দিলেন।
{11:10} ঐ সময়ে ইউসা ফিরে এসে হাৎসোর অধিকার করলেন ও তলোয়ার দ্বারা সেই স্থানের বাদশাহ্‌কে আঘাত করলেন, কেননা পূর্বকাল থেকেই হাৎসোর সেই সকল রাজ্যের প্রধান ছিল।
{11:11} আর লোকেরা সেই স্থানের সমস্ত প্রাণীকে তলোয়ারের আঘাতে নিঃশেষে বিনষ্ট করলো; তার মধ্যে শ্বাসবিশিষ্ট কাউকেও অবশিষ্ট রাখল না। তিনি হাৎসোর আগুনে পুড়িয়ে দিলেন।
{11:12} আর ইউসা ঐ বাদশাহ্‌দের সমস্ত নগর ও সেসব নগরের সমস্ত বাদশাহ্‌কে অধিকার করলেন এবং মাবুদের গোলাম মূসার হুকুম অনুসারে তলোয়ারের আঘাতে তাদের নিঃশেষে বিনষ্ট করলেন।
{11:13} কিন্তু যেসব নগর নিজস্ব সকল ঢিবির উপরে স্থাপিত ছিল, ইসরাইল সেগুলোর একটিও পোড়াল না; কেবল ইউসা হাৎসোর পুড়িয়ে দিলেন।
{11:14} আর বনি-ইসরাইল সেসব নগরের সমস্ত দ্রব্য ও পশু নিজেদের জন্য লুট করে নিল, প্রত্যেক মানুষকে তলোয়ারের আঘাতে সংহার করলো; তাদের মধ্যে শ্বাস বিশিষ্ট কাউকেও অবশিষ্ট রাখল না।
{11:15} মাবুদ তাঁর গোলাম মূসাকে যেরকম হুকুম করেছিলেন, মূসা ইউসাকে সেরকম হুকুম করেছিলেন, আর ইউসাও সেই অনুসারে কাজ করলেন; তিনি মূসার প্রতি উক্ত মাবুদের সমস্ত হুকুমের একটি কথাও অন্যথা করলেন না।
{11:16} এভাবে ইউসা সেসব প্রদেশ, পর্বতময় প্রদেশ, সমস্ত দক্ষিণ অঞ্চল, সমস্ত গোশন দেশ, নিম্নভূমি, অরাবা সমভূমি, ইসরাইলের পর্বতময় প্রদেশ ও তার নিম্নভূমি,
{11:17} সেয়ীরগামী হালক পর্বত থেকে হর্মোণ পর্বতের তলস্থ লেবাননের উপত্যকাতে অবস্থিত বালগাদ পর্যন্ত অধিকার করলেন এবং তাদের সমস্ত বাদশাহ্‌কে ধরে তলোয়ারের আঘাতে হত্যা করলেন।
{11:18} ইউসা বহুকাল পর্যন্ত সেই বাদশাহ্‌দের বিরুদ্ধে যুদ্ধ করলেন।
{11:19} গিবিয়োন-নিবাসী হিব্বীয়েরা ছাড়া আর কোন নগরের লোক বনি-ইসরাইলদের সঙ্গে সন্ধি করলো না; তারা সমস্তই যুদ্ধ করে অধিকার করলো।
{11:20} কারণ মাবুদই তাদের অন্তর কঠিন করে দিয়েছিলেন, যেন তারা ইসরাইলের সঙ্গে যুদ্ধ করে, আর তিনি তাদের নির্বিচারে বিনষ্ট করেন, তাদের প্রতি করুণা না করেন, কিন্তু তাদের সংহার করেন; যেমন মাবুদ মূসাকে হুকুম করেছিলেন।
{11:21} আর সেই সময়ে ইউসা এসে পর্বতময় প্রদেশ — হেবরন, দবীর ও অনাব, এহুদার সমস্ত পর্বতময় প্রদেশ, আর ইসরাইলের সমস্ত পর্বতময় প্রদেশ থেকে অনাকীয়দের উচ্ছেদ করলেন; ইউসা তাদের নগরগুলোর সঙ্গে তাদের সম্পূর্ণরূপে বিনষ্ট করলেন।
{11:22} বনি-ইসরাইলদের দেশে অনাকীয়দের কেউ অবশিষ্ট থাকলো না; কেবল গাজায়, গাত ও অসদোদে কিছু কিছু অনাকীয় অবশিষ্ট থাকলো।
{11:23} এভাবে মূসার প্রতি মাবুদের সমস্ত কালাম অনুসারে ইউসা সমস্ত দেশ অধিকার করলেন; আর ইউসা প্রত্যেক বংশ অনুযায়ী বিভাগ অনুসারে তা অধিকারের জন্য ইসরাইলকে দিলেন। পরে দেশ যুদ্ধ থেকে বিশ্রাম পেল।
{i12:1} হযরত মূসা কর্তৃক পরাজিত বাদশাহ্‌দের তালিকা
{12:1} জর্ডানের পারে সূর্যোদয়ের দিকে বনি-ইসরাইল দেশের যে দুই বাদশাহ্‌কে আক্রমণ করে তাঁদের দেশ, অর্থাৎ অর্ণোন উপত্যকা থেকে হর্মোন পর্বত পর্যন্ত এবং পূর্ব দিকে অবস্থিত সমস্ত অরাবা সমভূমি, এই দেশ অধিকার করেছিল, সেই দুই বাদশাহ্‌ এই:
{12:2} হিষবোন-নিবাসী আমোরীয়দের বাদশাহ্‌ সীহোন; তিনি অর্ণোন উপত্যকার সীমাস্থ অরোয়ের উপত্যকার মধ্যস্থিত নগর থেকে এবং অর্ধেক গিলিয়দ, অম্মোনীয়দের সীমা যব্বোক নদী পর্যন্ত,
{12:3} এবং কিন্নেরৎ হ্রদ পর্যন্ত অরাবা সমভূমিতে, পূর্ব দিকে ও বৈৎ-যিশীমোতের পথে অরাবা সমভূমিস্থ লবণ-সমুদ্র পর্যন্ত, পূর্ব দিকে এবং পিসগা পাহাড়শ্রেণীর ঢালু অংশের নিচ পর্যন্ত দক্ষিণ দেশে রাজত্ব করছিলেন।
{12:4} আর বাশনের বাদশাহ্‌ উজের অঞ্চল; তিনি অবশিষ্ট রফায়ীয় বংশোদ্ভূত ছিলেন এবং অষ্টারো ও ইদ্রিয়ীতে বাস করতেন;
{12:5} আর হর্মোণ পর্বতে সলখা এবং গশূরীয়দের ও মাখাথীয়দের সীমা পর্যন্ত সমস্ত বাশন দেশে এবং হিষবোনের সীহোন বাদশাহ্‌র সীমা পর্যন্ত অর্ধেক গিলিয়দ দেশে রাজত্ব করছিলেন।
{12:6} মাবুদের গোলাম মূসা ও বনি-ইসরাইল এদের আক্রমণ করেছিলেন এবং মাবুদের গোলাম মূসা সেই দেশ অধিকার হিসেবে রূবেণীয় ও গাদীয়দের এবং মানশার অর্ধেক বংশকে দিয়েছিলেন।
{i12:7} হযরত ইউসা কর্তৃক পরাজিত বাদশাহ্‌দের তালিকা
{12:7} জর্ডানের এপারে পশ্চিম দিকে লেবাননের উপত্যকাতে অবস্থিত বালগাদ থেকে সেয়ীরগামী হালক পর্বত পর্যন্ত ইউসা ও বনি-ইসরাইল দেশের যে যে বাদশাহ্‌কে আঘাত করলেন ও ইউসা যাদের দেশ অধিকার হিসেবে নিজ নিজ বিভাগ অনুসারে ইসরাইলের বংশগুলোকে দিলেন,
{12:8} সেসব বাদশাহ্‌, অর্থাৎ পর্বতময় দেশ, নিম্নভূমি, অরাবা সমভূমি, পর্বত-পার্শ্ব, মরুভূমি ও দক্ষিণাঞ্চল-নিবাসী হিট্টিয়, আমোরীয়, কেনানীয়, পরীষীয়, হিব্বয় ও যিবূষীয় (সকল বাদশাহ্‌) এই এই।
{12:9} জেরিকোর এক জন বাদশাহ্‌, বেথেলের নিকটস্থ অয়ের এক জন বাদশাহ্‌,
{12:10} জেরুশালেমের এক জন বাদশাহ্‌, হেবরনের এক জন বাদশাহ্‌,
{12:11} যর্মূতের এক জন বাদশাহ্‌, লাখীশের এক জন বাদশাহ্‌,
{12:12} ইগ্লোনের এক জন বাদশাহ্‌, গেষরের এক জন বাদশাহ্‌,
{12:13} দবীরের এক জন বাদশাহ্‌, গেদরের এক জন বাদশাহ্‌,
{12:14} হর্মার এক জন বাদশাহ্‌, অরাদের এক জন বাদশাহ্‌,
{12:15} লিব্‌নার এক জন বাদশাহ্‌, অদুল্লমের এক জন বাদশাহ্‌,
{12:16} মক্কেদার এক জন বাদশাহ্‌, বেথেলের এক জন বাদশাহ্‌,
{12:17} তপূহের এক জন বাদশাহ্‌, হেফরের এক জন বাদশাহ্‌,
{12:18} অফেকের এক জন বাদশাহ্‌, লশারোণের এক জন বাদশাহ্‌,
{12:19} মাদোনের এক জন বাদশাহ্‌, হাৎসোরের এক জন বাদশাহ্‌,
{12:20} শিম্রোণ-মরোণের এক জন বাদশাহ্‌, অকষফের এক জন বাদশাহ্‌,
{12:21} তানকের এক জন বাদশাহ্‌, মগিদ্দোর এক জন বাদশাহ্‌,
{12:22} কেদশের এক জন বাদশাহ্‌, বাদশাহ্‌, কর্মিলস্থ যক্মিয়ামের এক জন বাদশাহ্‌,
{12:23} দোর পাহাড়ী এলাকায় অবস্থিত দোরের এক জন বাদশাহ্‌, গিলগলস্থ গোয়ীমের এক জন বাদশাহ্‌,
{12:24} তির্সার এক জন বাদশাহ্‌; মোট একত্রিশ জন বাদশাহ্‌।
{i13:1} বাকী জায়গা সম্বন্ধে মাবুদের নির্দেশ
{13:1} ইউসা বৃদ্ধ ও গতবয়স্ক হয়েছিলেন; আর মাবুদ তাঁকে বললেন, তুমি বৃদ্ধ ও গতবয়স্ক হলে; কিন্তু এখনও দেশের অনেক স্থান অধিকার করতে অবশিষ্ট আছে।
{13:2} এখনও দেশের যে সমস্ত স্থান অবশিষ্ট রইল তার মধ্যে রয়েছে: ফিলিস্তিনীদের সমস্ত প্রদেশ এবং গশূরীয়দের সমস্ত অঞ্চল;
{13:3} মিসরের সম্মুখস্থ সীহোর নদী থেকে ইক্রোণের উত্তরসীমা পর্যন্ত, যা কেনানীয়দের অধিকার হিসেবে ধরা হয়; গাজা, অসদোদ, অস্কিলোন, গাত ও ইক্রোণ — ফিলিস্তিনীদের এই পাঁচ জন শাসনকর্তার দেশ,
{13:4} আর দক্ষিণ দিকস্থ অব্বীয়দের দেশ, কেনানীয়দের সমস্ত দেশ ও আমোরীয়দের সীমাস্থিত অফেক পর্যন্ত সীদোনীয়দের অধীন মিয়ারা;
{13:5} গিবলীয়দের দেশ ও হর্মোণ পর্বতের তলস্থিত বালগাদ থেকে হমাতের প্রবেশ স্থান পর্যন্ত, সূর্যোদয় দিকস্থ সমস্ত লেবানন;
{13:6} লেবানন থেকে মিষ্রফোৎ-ময়িম পর্যন্ত পর্বতময় প্রদেশ-নিবাসী সীদোনীয়দের সমস্ত দেশ। আমি বনি-ইসরাইলদের সম্মুখ থেকে তাদের অধিকারচ্যুত করবো; তুমি কেবল তা অধিকার হিসেবে ইসরাইলের জন্য নির্ধারণ কর, যেমন আমি তোমাকে হুকুম করলাম।
{13:7} এখন অধিকার হিসেবে নয়টি বংশকে ও মানশার অর্ধেক বংশকে এই দেশ ভাগ করে দাও।
{i13:8} জর্ডানের পূর্বপারস্থ গোষ্ঠীগুলোর সীমা নির্ধারণ
{13:8} মানশার সঙ্গে রূবেণীয় ও গাদীয়েরা জর্ডানের পূর্বপারে মূসার দেওয়া নিজ নিজ অধিকার পেয়েছিল, যেমন মাবুদের গোলাম মূসা তাদের দান করেছিলেন;
{13:9} অর্থাৎ অর্ণোন উপত্যকার সীমাস্থ আরোয়ের ও উপত্যকার মধ্যস্থিত নগর থেকে এবং দীবোন পর্যন্ত মেদবার সমস্ত সমভূমি;
{13:10} এবং অম্মোনীয়দের সীমা পর্যন্ত হিষবোনে রাজত্বকারী আমোরীয়দের সীহোন বাদশাহ্‌র সমস্ত নগর;
{13:11} এবং গিলিয়দ ও গশূরীয়দের ও মাখাথীয়দের অঞ্চল ও সমস্ত হর্মোণ পর্বত এবং সলখা পর্যন্ত সমস্ত বাশন,
{13:12} অর্থাৎ রফায়ীয়দের মধ্যে অবশিষ্ট যে উজ অষ্টারোতে ও ইদ্রিয়ীতে রাজত্ব করতেন, তাঁর সমস্ত বাশন রাজ্য দিয়েছিলেন; কেননা মূসা এদের আঘাত করে অধিকারচ্যুত করেছিলেন।
{13:13} তবুও বনি-ইসরাইল গশূরীয়দের ও মাখাথীয়দেরকে অধিকারচ্যুত করে নি; গশূর ও মাখাথ্‌ আজও ইসরাইলের মধ্যে বাস করছে।
{13:14} কেবল লেবি বংশকে মূসা কোন স্থান অধিকার হিসেবে দেন নি; ইসরাইলের আল্লাহ্‌ মাবুদের অগ্নিকৃত উপহার তার অধিকার, যেমন তিনি মূসাকে বলেছিলেন।
{i13:15} রূবেণ-বংশের সীমানা
{13:15} মূসা রূবেণ-বংশের লোকদেরকে তাদের গোষ্ঠী অনুসারে অধিকার দিয়েছিলেন।
{13:16} অর্ণোন উপত্যকার সীমাস্থ অরোয়ের থেকে তাদের সীমা ছিল এবং উপত্যকার মধ্যস্থিত নগর ও মেদবার নিকটস্থ সমস্ত সমভূমি;
{13:17} হিষবোন ও সমভূমিস্থ তার সমস্ত নগর, দীবোন,
{13:18} বামোৎ-বাল ও বৈৎ-বাল-মিয়োন, ষহস,
{13:19} কদেমোৎ ও মেফাৎ, কিরিয়াথয়িম, সিবমা ও উপত্যকার পর্বতস্থ সেরৎ শহর,
{13:20} বৈৎ-পিয়োর, পিস্‌গা-পার্শ্ব ও বৈৎ-যিশীমোৎ;
{13:21} এবং সমভূমিস্থ সমস্ত নগর ও হিষবোনে রাজত্বকারী আমোরীয়দের সীহোন বাদশাহ্‌র সমুদয় রাজ্য; মূসা তাঁকে এবং মাদিয়ানের নেতাদের, অর্থাৎ সেই দেশ-নিবাসী ইবি, রেকম, সুর, হূর ও রেবা নামে সীহোনের রাজ পুরুষদের আঘাত করেছিলেন।
{13:22} বনি-ইসরাইল তলোয়ার দ্বারা যাদের হত্যা করেছিল, তাদের মধ্যে বিয়োরের পুত্র মন্ত্রজ্ঞ বালামকেও হত্যা করেছিল।
{13:23} আর জর্ডান ও তার সীমা রূবেণ-বংশের লোকদের সীমা ছিল; রূবেণ সন্তানদের গোষ্ঠী অনুসারে স্ব স্ব গ্রামের সঙ্গে এসব নগর তাদের অধিকারে এল।
{i13:24} গাদ-বংশের সীমানা
{13:24} আর মূসা গাদ-বংশের লোকদের গোষ্ঠী অনুসারে গাদ বংশকে অধিকার দিয়েছিলেন।
{13:25} যাস ও গিলিয়দের সমস্ত নগর এবং রব্বার সম্মুখস্থ অরোয়ের পর্যন্ত অম্মোনীয়দের অর্ধেক দেশ তাদের অঞ্চল হল।
{13:26} আর হিসবোন থেকে রামৎ-মিস্‌পী ও বটোনীম পর্যন্ত এবং মহনয়িম থেকে দবীরের সীমা পর্যন্ত;
{13:27} আর উপত্যকাতে বৈৎ-হারম, বৈৎ-নিম্রা, সুক্কোৎ, সাফোন, হিষবোনের সীহোন বাদশাহ্‌র অবশিষ্ট রাজ্য এবং জর্ডানের পূর্বতীর অর্থাৎ কিন্নেরৎ হ্রদের প্রান্ত পর্যন্ত জর্ডান ও তার অঞ্চল।
{13:28} গাদ-বংশের লোকদের গোষ্ঠী অনুসারে স্ব স্ব গ্রামের সঙ্গে এসব নগর তাদের অধিকারে এল।
{i13:29} মানশার অর্ধেক বংশের সীমানা
{13:29} আর মূসা মানশার অর্ধেক বংশকে অধিকার দিয়েছিলেন; তা মানশা সন্তানদের অর্ধেক বংশের জন্য তাদের গোষ্ঠী অনুসারে দেওয়া হয়েছিল।
{13:30} তাদের সীমা মহনয়িম থেকে সমস্ত বাশন, বাশনের বাদশাহ্‌ উজের সমস্ত রাজ্য ও বাশনস্থ যায়ীরের সমস্ত নগর অর্থাৎ ষাটটি নগর;
{13:31} এবং অর্ধেক গিলিয়দ, অষ্টারোৎ ও ইদ্রিয়ী, উজের বাশনস্থ রাজ্যের এসব নগর মানশার পুত্র মাখীরের সন্তানদের, অর্থাৎ গোষ্ঠী অনুসারে মাখীরের সন্তানদের অর্ধ-সংখ্যার অধিকারে এল।
{13:32} জেরিকোর সমীপে জর্ডানের পূর্বপারে মোয়াবের সমভূমিতে মূসা এসব অধিকার অংশ করে দিয়েছেন।
{13:33} কিন্তু লেবির বংশকে মূসা কোন স্থান অধিকার হিসেবে দেন নি; ইসরাইলের আল্লাহ্‌ মাবুদ তাদের অধিকার, যেমন তিনি তাদের বলেছিলেন।
{i14:1} জর্ডানের পশ্চিম পারে দেশ ভাগ
{14:1} কেনান দেশে বনি-ইসরাইল এই সব স্থান অধিকার হিসেবে গ্রহণ করলো; ইলিয়াসর ইমাম ও নূনের পুত্র ইউসা এবং বনি-ইসরাইলদের বংশগুলোর পিতৃ-কুলপতিরা এসব তাদের ভাগ করে দিলেন।
{14:2} মাবুদ মূসার মধ্য দিয়ে যেরকম হুকুম করেছিলেন, সেই অনুসারে তাঁরা গুলিবাঁট দ্বারা সাড়ে নয় বংশের অংশ নির্ধারণ করলেন।
{14:3} কেননা জর্ডানের ওপারে মূসা আড়াই বংশকে অধিকার দিয়েছিলেন, কিন্তু তাদের মধ্যে লেবীয়দের কোন অধিকার দেন নি।
{14:4} কেননা ইউসুফ সন্তানেরা দুই বংশ হল, মানশা ও আফরাহীম; আর লেবীয়দেরকে দেশে কোন অংশ দেওয়া হয়নি, কেবল বাস করার জন্য কতগুলো নগর এবং তাদের পশুপাল ও তাদের সম্পত্তির জন্য সেসব নগরের চারণ-ভূমি দেওয়া গেল।
{14:5} মাবুদ মূসাকে যে হুকুম দিয়েছিলেন, বনি-ইসরাইল সেই অনুসারে কাজ করলো এবং দেশ ভাগ করে নিল।
{i14:6} কালুতকে হেবরন দান করা
{14:6} আর এহুদা বংশের লোকেরা গিলগলে ইউসার কাছে এল; আর কনিসীয় যিফুন্নির পুত্র কালুত তাঁকে বললেন, মাবুদ আমার ও তোমার বিষয়ে কাদেশ-বর্ণেয়ে আল্লাহ্‌র লোক মূসাকে যে কথা বলেছিলেন, তা তোমার জানা আছে।
{14:7} আমার চল্লিশ বছর বয়সের সময়ে মাবুদের গোলাম মূসা দেশ অনুসন্ধান করতে কাদেশ-বর্ণেয় থেকে আমাকে প্রেরণ করেছিলেন, আর আমি সরল অন্তঃকরণে তাঁর কাছে সংবাদ এনে দিয়েছিলাম।
{14:8} আমার যে ভাইয়েরা আমার সঙ্গে গিয়েছিল, তারা লোকদের অন্তর ভয়ে গলিয়ে দিয়েছিল; কিন্তু আমি সম্পূর্ণভাবে আমার আল্লাহ্‌ মাবুদের অনুগামী ছিলাম।
{14:9} আর মূসা ঐ দিনে শপথ করে বলেছিলেন, যে ভূমির উপরে তুমি তোমার পা রেখেছ, সেই ভূমি তোমার ও চিরকাল তোমার সন্তানদের অধিকার হবে; কেননা তুমি সম্পূর্ণভাবে আমার আল্লাহ্‌ মাবুদের পিছনে চলছো।
{14:10} আর এখন, দেখ, মরুভূমিতে ইসরাইলের ভ্রমণকালে যে সময়ে মাবুদ মূসাকে সেই কথা বলেছিলেন, সেই সময় থেকে মাবুদ তাঁর কালাম অনুসারে এই পঁয়তাল্লিশ বছর আমাকে জীবিত রেখেছেন; আর এখন, দেখ, আজ আমার বয়স পঁচাশি বছর।
{14:11} মূসা যেদিন আমাকে প্রেরণ করেছিলেন, সেদিন আমি যেমন বলবান ছিলাম, আজও তেমনি আছি; যুদ্ধের জন্য এবং বাইরে যাবার ও ভিতরে আসার জন্য আমার তখন যেমন শক্তি ছিল, এখনও তেমনি শক্তি আছে।
{14:12} অতএব সেদিন মাবুদ এই যে পর্বতের বিষয় বলেছিলেন, এখন এটা আমাকে দাও; কেননা তুমি সেদিন শুনেছিলে যে, অনাকীয়েরা সেখানে থাকে এবং সমস্ত নগর বড় ও প্রাচীরবেষ্টিত; হয়তো মাবুদ আমার সহবর্তী থাকবেন, আর আমি মাবুদের কালাম অনুসারে তাদের অধিকারচ্যুত করবো।
{14:13} তখন ইউসা তাঁকে দোয়া করলেন এবং যিফুন্নির পুত্র কালুতকে অধিকার হিসেবে হেবরন দিলেন।
{14:14} এজন্য আজ পর্যন্ত হেবরনে কনিসীয় যিফুন্নির পুত্র কালেবের অধিকার রয়েছে; কেননা তিনি সমপূর্ণভাবে ইসরাইলের আল্লাহ্‌ মাবুদের অনুগামী ছিলেন।
{14:15} আগেকার দিনে হেবরনের নাম কিরিয়ৎ-অর্ব (অর্বপুর) ছিল, ঐ অর্ব অনাকীয়দের মধ্যে সবচেয়ে বলবান লোক ছিলেন। পরে দেশ যুদ্ধ থেকে বিশ্রাম পেল।
{i15:1} এহুদা-বংশের সীমানা
{15:1} পরে গুলিবাঁটক্রমে নিজ নিজ গোষ্ঠী অনুসারে এহুদা-বংশের লোকদের বংশের অংশ নির্ধারিত হল; ইদোমের সীমা পর্র্যন্ত, অর্থাৎ দক্ষিণ দিকে, সর্ব দক্ষিণ প্রান্তে সিন প্রান্ত পর্র্যন্ত।
{15:2} আর তাদের দক্ষিণ সীমা লবণ-সমুদ্রের প্রান্ত থেকে অর্থাৎ দক্ষিণমুখী বাঁক থেকে আরম্ভ হল;
{15:3} আর তা দক্ষিণ দিকে অক্রব্বীম আরোহণ-পথ দিয়ে সিন পর্র্যন্ত গেল এবং কাদেশ-বর্নেয়ের দক্ষিণ দিক হয়ে উপরের দিকে উঠে গেল; পরে হিষ্রোনে গিয়ে অদ্দরের দিকে উপরের দিকে উঠে গিয়ে কর্ক্কা পর্র্যন্ত ঘুরে গেল।
{15:4} পরে অস্‌মোন হয়ে মিসরের স্রোত পর্র্যন্ত বের হয়ে গেল; আর ঐ সীমার অন্তভাগ সমুদ্রে ছিল; এটাই তোমাদের দক্ষিণ সীমা হবে।
{15:5} আর পূর্ব সীমা জর্ডানের মোহনা পর্র্যন্ত লবণ সমুদ্র। আর উত্তর দিকের সীমা জর্ডানের মোহনায় সমুদ্রের বাঁক থেকে বৈৎ-হগ্লায় উপরের দিকে উঠে গিয়ে বৈৎ-অরাবার উত্তর দিক হয়ে গেল,
{15:6} পরে সে সীমা রূবেণ-বংশ বোহনের পাথর পর্র্যন্ত উঠে গেল।
{15:7} পরে সে সীমা আখোর উপত্যকা থেকে দবীরের দিকে গেল; পরে স্রোতের দক্ষিণ পারস্থ অদুম্মীম আরোহণ-পথের সম্মুখস্থ গীলগলের দিকে মুখ করে উত্তর দিকে গেল ও ঐন্‌-শেমশ নামক জলাশয়ের দিকে চলে গেল, আর তার অন্তভাগ ঐন্‌-রোগেলে ছিল।
{15:8} সেই সীমা হিন্নোম-সন্তানের উপত্যকা দিয়ে উঠে যিবূষের অর্থাৎ জেরুশালেমের দক্ষিণ পাশে গেল; পরে ঐ সীমা পশ্চিমে হিন্নোম উপত্যকার সম্মুখস্থ অথচ রফায়ীম উপত্যকার উত্তর প্রান্তে অবস্থিত পর্বতের চূড়া পর্যন্ত গেল।
{15:9} পরে ঐ সীমা সেই পর্বতের চূড়া থেকে নিপ্তোহের পানির ফোয়ারা পর্র্যন্ত বিস্তৃত হল এবং ইফ্রোণ পর্বতস্থ নগরগুলো পর্র্যন্ত বের হয়ে গেল। আর সে সীমা বালা অর্থাৎ কিরীয়ৎ-যিয়ারীম পর্র্যন্ত গেল;
{15:10} পরে সেই সীমা বালা থেকে সেয়ীর পর্বত পর্র্যন্ত পশ্চিম দিকে ঘুরে যিয়ারীম পর্বতের উত্তর পাশ অর্থাৎ কসালোন পর্র্যন্ত গেল; পরে বৈৎ-শেমশে অধোগামী হয়ে তিম্নার কাছ দিয়ে গেল।
{15:11} আর সেই সীমা ইক্রোনের উত্তর পাশ পর্র্যন্ত বিস্তৃত হল; পরে সে সীমা শিক্করোণ পর্র্যন্ত বিস্তৃত হল এবং বালা পর্বত হয়ে যব্‌নিয়েলে গেল; আর ঐ সীমার অন্তভাগ সমুদ্রে ছিল।
{15:12} আর পশ্চিম সীমা মহাসমুদ্র ও তার অঞ্চল পর্র্যন্ত। নিজ নিজ গোষ্ঠী অনুসারে এহুদা-বংশের লোকদের চারদিকের সীমা ছিল এই।
{i15:13} কালুতের হেবরন অধিকার করা
{15:13} আর ইউসার প্রতি মাবুদের হুকুম অনুসারে তিনি এহুদা সন্তানদের মধ্যে যিফুন্নির পুত্র কালেবের অংশ কিরিয়ৎ-অর্ব (অর্বপুর) অর্থাৎ হিব্রোন দিলেন, ঐ অর্ব অনাকের পিতা।
{15:14} আর কালুত সেখান থেকে অনাকের সন্তানদের, শেশয়, অহীমান ও তল্‌ময় নামে অনাকের তিন পুত্রকে অধিকারচ্যুত করলেন।
{15:15} সেখান থেকে তিনি দবীর-নিবাসীদের বিরুদ্ধে গমন করলেন; আগে দবীরের নাম কিরিয়ৎ-শেফর ছিল।
{15:16} আর কালুত বললেন, যে কেউ কিরিয়ৎ-সেফরকে আঘাত করে হস্তগত করবে, তার সঙ্গে আমি আমার কন্যা অক্‌ষার বিয়ে দেব।
{15:17} আর কালেবের ভাই কনষের পুত্র অৎনীয়েল তা হস্তগত করলে তিনি তাঁর সঙ্গে তাঁর কন্যা অক্‌ষার বিয়ে দিলেন।
{15:18} আর ঐ কন্যা এসে তার পিতার কাছে একটি ভূমি চাইতে স্বামীকে প্রবৃত্তি দিল; এবং অক্‌ষা তাঁর গাধার পিঠ থেকে নামলে পর কালুত তাকে বললেন, তুমি কি চাও?
{15:19} সে বললো, আপনি আমাকে একটি উপহার দিন, দক্ষিণাঞ্চলস্থ ভূমি আমাকে দিয়েছেন, পানির ফোয়ারাগুলোও আমাকে দিন। তাতে তিনি তাকে উচ্চতর ফোয়ারাগুলো ও নিম্নতর ফোয়ারাগুলো দিলেন।
{i15:20} এহুদা-বংশের নগরগুলো
{15:20} নিজ নিজ গোষ্ঠী অনুসারে এহুদা-বংশের লোকদের বংশের এই অধিকার হল।
{15:21} দক্ষিণ অঞ্চলে ইদোমের সীমার কাছে এহুদা-বংশের লোকদের বংশের প্রান্তস্থিত নগর কব্‌সেল, এদর, যাগুর,
{15:22} কীনা, দীমোনা, অদাদা
{15:23} কেদশ, হাৎশোর, যিৎনন,
{15:24} সীফ, টেলম, বালোৎ,
{15:25} হাৎসোর-হদত্তা, করিয়োৎ-হিষ্রোণ অর্থাৎ হাৎসোর,
{15:26} অমাম, শমা, মোলদা,
{15:27} হৎসর-গদ্দা, হিষ্‌মোন, বৈৎ-পেলট,
{15:28} হৎসর-শূয়াল, বেরশেবা, বিষিয়োথিয়া,
{15:29} বালা, ইয়ীম, এৎসম,
{15:30} ইলতোলদ, কসীল, হর্মা,
{15:31} সিক্লগ, মদ্‌মন্না ও সন্‌সন্না,
{15:32} লবায়োৎ, শিলহীম, ঐন ও রিম্মোন; স্ব স্ব গামের সঙ্গে মোট ঊনত্রিশটি নগর।
{15:33} নিম্নভূমিতে ইষ্টায়োল, সরা, অশনা,
{15:34} সানোহ, ঐন-গন্নীম, তপূহ, ঐনম,
{15:35} যর্মুৎ, অদুল্লম, সোখো, অসেকা,
{15:36} শারয়িম, অদীথয়িম, গদেরা ও গদেরোথয়িম; স্ব স্ব গামের সঙ্গে চৌদ্দটি নগর।
{15:37} সনান, হদাশা, মিগ্দল্‌-গাদ,
{15:38} দিলিয়ন, মিস্‌পী, যক্তেল,
{15:39} লাখীশ, বস্কৎ, ইগ্লোন,
{15:40} কব্বোন, লহমম, কিৎলীশ,
{15:41} গদেরোৎ, বৈৎ-দাগোন, নয়মা ও মক্কেদা; স্ব স্ব গামের সঙ্গে ষোলটি নগর।
{15:42} লিব্‌না, এথর, আশন,
{15:43} যিপ্তহ, অশনা, নৎসীব,
{15:44} কিয়িলা, অক্‌সীব ও মারেশা; স্ব স্ব গামের সঙ্গে নয়টি নগর।
{15:45} ইক্রোণ এবং সেই স্থানের উপনগর ও সমস্ত গ্রাম;
{15:46} ইক্রোণ থেকে সমুদ্র পর্র্যন্ত অস্‌দোদের নিকটস্থ সমস্ত স্থান ও গ্রাম।
{15:47} অস্‌দোদ, তার উপনগর ও সমস্ত গ্রাম; গাজা তার উপনগর ও সমস্ত গ্রাম; মিসরের স্রোত ও মহাসমুদ্র ও তার সীমা পর্র্যন্ত।
{15:48} আর পর্বতময় দেশে শামীর, যত্তীর, সোখো,
{15:49} দন্না, কিরিয়ৎ-সন্না অর্থাৎ দবীর,
{15:50} অনাব, ইষ্টিমোয়, আনীম,
{15:51} গোশন, হোলোন ও গীলো; স্ব স্ব গামের সঙ্গে এগারটি নগর।
{15:52} আরব, দূমা, ইশিয়ন,
{15:53} যানীম, বৈৎতপূহ, অফেকা,
{15:54} হুমটা, কিরিয়ৎ-অর্ব অর্থাৎ হিব্রোন ও সীয়োর; স্ব স্ব গামের সঙ্গে নয়টি নগর।
{15:55} মায়োন, কর্মিল, সীফ,
{15:56} যুটা, যিষ্রিয়েল, যক্‌দিয়াম, সানোহ,
{15:57} কাবিল, গিবিয়া ও তিন্মা; স্ব স্ব গামের সঙ্গে দশটি নগর।
{15:58} হলহূল, বৈৎ-সূর, গদোর, মারৎ, বৈৎঅনোৎ ও ইলতো্‌কোন;
{15:59} স্ব স্ব গামের সঙ্গে ছয়টি নগর।
{15:60} কিরিয়ৎ-বাল অর্থাৎ কিরিয়ৎ-যিয়ারিম ও রব্বা; স্ব স্ব গামের সঙ্গে দু’টি নগর।
{15:61} মরুভূমিতে বৈৎ-অরাবা, মিদ্দীন, সকাখা,
{15:62} নিবশ্‌ন, লবণ-নগর ও ঐন্‌-গদী; স্ব স্ব গামের সঙ্গে ছয়টি নগর।
{15:63} কিন্তু এহুদা-বংশের লোকেরা জেরুশালেম-নিবাসী যিবূষীয়দের অধিকারচ্যুত করতে পারল না; যিবূষীয়েরা আজও এহুদা-বংশের লোকদের সঙ্গে জেরুশালেমে বাস করছে।
{i16:1} ইউসুফ-বংশের সীমানা
{16:1} আর গুলিবাঁটক্রমে ইউসুফ-বংশের অংশ জেরিকোর নিকটস্থ জর্ডান, অর্থাৎ পূর্ব দিকস্থিত জেরিকোর পানি থেকে, জেরিকো থেকে পর্বতময় দেশ দিয়ে উপরের দিকে উঠে গিয়ে মরুভূমিতে বেথেলে গেল;
{16:2} আর বেথেল থেকে লুসে এবং সেই স্থান হয়ে অর্কীয়দের সীমা পর্র্যন্ত আটারোতে গমন করলো।
{16:3} আর পশ্চিম দিকে যফলেটিয়দের সীমার দিকে নিম্নতর বৈৎ-হোরোনের সীমা পর্র্যন্ত, গেষর পর্র্যন্ত গমন করলো এবং তার সীমান্তভাগ ছিল সমুদ্রে।
{16:4} এভাবে ইউসুফ-বংশের মানশা ও আফরাহীম স্ব স্ব অধিকার গ্রহণ করলো।
{16:5} নিজ নিজ গোষ্ঠী অনুসারে আফরাহীম-বংশের লোকদের সীমা এরকম পূর্ব দিকে উচ্চতর বৈৎ-হোরোন পর্র্যন্ত অটারোৎ-অদ্দর তাদের অধিকারের সীমা হল;
{16:6} পরে ঐ সীমা পশ্চিম দিকে মিক্‌মথতের উত্তরে গেল; আরো পরে সেই সীমা পূর্ব দিকে ঘুরে তানৎ-শীলো পর্র্যন্ত গিয়ে তার কাছ দিয়ে যানোহের পূর্ব দিকে গেল।
{16:7} এভাবে পরে যানোহ থেকে অটারোৎ ও নারঃ হয়ে জেরিকো পর্র্যন্ত গিয়ে জর্ডনে গিয়ে পড়লো।
{16:8} পরে সেই সীমা তপূহ থেকে পশ্চিম দিক হয়ে কান্না স্রোতে গেল ও তার সীমান্ত ভাগ সমুদ্রে ছিল। স্ব স্ব গাষ্ঠী অনুসারে আফরাহীম-সন্তানদের বংশের এই অধিকার।
{16:9} এছাড়া, মানাশা-বংশের লোকদের অধিকারের মধ্যে আফরাহীম-বংশের লোকদের জন্য পৃথক্‌কৃত নানা নগর ও সেগুলোর গ্রাম ছিল।
{16:10} কিন্তু তারা গেষরবাসী কেনানীয়দের অধিকারচ্যুত করলো না, কিন্তু কেনানীয়েরা আজও পর্র্যন্ত আফরাহীমের মধ্যে বাস করে তাদের কর্মাধীন গোলাম হয়ে রয়েছে।
{i17:1} মানাশা-বংশের অন্য অর্ধেকের সীমানা
{17:1} আর গুলিবাঁটক্রমে মানশা-বংশের অংশ নির্ধারিত হল, সে ইউসুফের জ্যেষ্ঠ পুত্র। কিন্তু গিলিয়দের পিতা, অর্থাৎ মানশার জ্যেষ্ঠ পুত্র মাখীর যোদ্ধা বলে গিলিয়দ ও বাশন পেয়েছিল।
{17:2} আর (ঐ অংশ) নিজ নিজ গোষ্ঠী অনুসারে মানশার অন্যান্য সন্তানদের হল; তারা হল: অবীয়েষর, হেলক, অস্রীয়েল, শেখম, হেফর ও শমীদার গোষ্ঠীর লোকেরা। এরা নিজ নিজ গোষ্ঠী অনুসারে ইউসুফের পুত্র মানশার পুত্র-সন্তান।
{17:3} মানশার সন্তান মাখীরের সন্তান গিলিয়দের সন্তান হেফরের পুত্র সলফাদের পুত্র-সন্তান ছিল না; কেবল কয়েকটি কন্যা ছিল; তার কন্যাদের নাম মহলা, নোয়া, হগলা, মিল্কা ও তির্সা।
{17:4} এরা ইলিয়াসর ইমামের, নূনের পুত্র ইউসা ও নেতৃবর্গের সম্মুখে এসে বললো, আমাদের ভাইদের মধ্যে আমাদের একটি অধিকার দিতে মাবুদ মূসাকে হুকুম করেছিলেন। অতএব মাবুদের হুকুম অনুসারে তিনি তাদের পিতার ভাইদের মধ্যে তাদের একটি অধিকার দেন।
{17:5} তাতে জর্ডানের পরপারস্থ গিলিয়দ ও বাশন দেশ ছাড়া মানশার দিকে দশ ভাগ পড়লো;
{17:6} কেননা মানশার পুত্রদের মধ্যে তার কন্যাদেরও অধিকার ছিল; এবং মানশার অবশিষ্ট পুত্ররা গিলিয়দ দেশ পেল।
{17:7} মানশার সীমা আশের থেকে শিখিমের সম্মুখস্থ মিক্‌মথৎ পর্যন্ত ছিল; পরে ঐ সীমা দক্ষিণ পাশে ঐন-তপূহ-নিবাসীদের কাছ পর্যন্ত গেল।
{17:8} মানশা তপূহ দেশ পেল, কিন্তু মানশার তপূহ নগর আফরাহীম-বংশের লোকদের অধিকার হল;
{17:9} ঐ সীমা কান্না স্রোত পর্যন্ত, স্রোতের দক্ষিণ তীরে নেমে গেল; মানশার নগরগুলোর মধ্যে অবস্থিত এসব নগর আফরাহীমের ছিল; মানশার সীমা স্রোতের উত্তর দিকে ছিল এবং তার সীমান্তভাগ ছিল সমুদ্রে।
{17:10} দক্ষিণ দিকে আফরাহীম ও উত্তর দিকে মানশার অধিকারে ছিল এবং সমুদ্র তার সীমা ছিল; তারা উত্তর দিকে আশের ও পূর্ব দিকে ইষাখরের পার্শ্ববর্তী ছিল।
{17:11} আর ইষাখর ও আশেরের মধ্যে আশেপাশের সব গ্রাম সহ বৈ-শান ও আশেপাশের সব গ্রাম সহ যিব্‌লিয়ম ও আশেপাশের সব গ্রাম সহ দোর-নিবাসীরা এবং আশেপাশের সব গ্রাম সহ ঐন্‌-দোর-নিবাসীরা ও আশেপাশের সব গ্রাম সহ তানকা-নিবাসী ও আশেপাশের সব গ্রাম সহ মগিদ্দো-নিবাসীরা, এই তিনটি পাহাড়ী এলাকা মানশার অধিকারে ছিল।
{17:12} তবুও মানশার লোকেরা সেসব নগরবাসীকে অধিকারচ্যুত করতে পারল না; কেনানীয়েরা সেই দেশে বাস করতে স্থির সঙ্কল্প ছিল।
{17:13} পরে বনি-ইসরাইল যখন শক্তিশালী হয়ে উঠলো তখন কেনানীয়দেরকে কর্মাধীন গোলাম করলো, সমপূর্ণভাবে অধিকারচ্যুত করলো না।
{i17:14} ইউসুফ-বংশের প্রতিবাদ
{17:14} পরে ইউসুফের বংশের লোকেরা ইউসাকে বললো, আপনি অধিকার হিসেবে আমাকে কেবল এক অংশ ও এক ভাগ কেন দিলেন? এই যাবৎ মাবুদ আমাকে দোয়া করাতে আমি বড় জাতি হয়েছি।
{17:15} ইউসা তাদের বললেন, যদি তুমি বড় জাতি হয়ে থাক, তবে ঐ অরণ্যে উঠে যাও; ঐ স্থানে পরিষীয় ও রফায়ীয়দের দেশে নিজের জন্যে বন কেটে ফেল, কেননা পর্বতময় আফরাহীম প্রদেশ তোমার জন্য সঙ্কীর্ণ।
{17:16} ইউসুফের বংশের লোকেরা বললো, এই পর্বতময় দেশে আমাদের সংকুলান হয় না এবং যে সমস্ত কেনানীয় সমভূমিতে বাস করে, বিশেষ করে যারা বৈৎ-শান ও সেই স্থানের আশেপাশের গ্রামগুলো এবং যিষ্রিয়েল উপত্যকায় বাস করে, তাদের লোহার রথ আছে।
{17:17} তখন ইউসা ইউসুফ-বংশকে অর্থাৎ আফরাহীম ও মানশাকে বললেন, তুমি বড় জাতি, তোমার পরাক্রমও মহৎ; তুমি কেবল এক অংশ পাবে না;
{17:18} কিন্তু পর্বতময় দেশ তোমার হবে; সেটি বনাকীর্ণ বটে, কিন্তু সেই বন কেটে ফেললে তার নিচের ভাগ তোমার হবে; কেননা কেনানীয়দের লোহার রথ থাকলেও এবং তারা বিক্রমশালী হলেও তুমি তাদের অধিকারচ্যুত করবে।
{i18:1} শীলোতে জমায়েত-তাঁবুুুুু স্থাপন ও অন্যান্য বংশের সীমানা নির্ধারণ
{18:1} পরে বনি-ইসরাইলদের সমস্ত মণ্ডলী শীলোতে সমাগত হয়ে সেই স্থানে জমায়েত-তাঁবু স্থাপন করলো; দেশটি তারা জয় করে নিয়েছিল।
{18:2} ঐ সময়ে বনি-ইসরাইলদের মধ্যে সাতটি বংশ অবশিষ্ট ছিল, যারা নিজ নিজ অধিকার ভাগ করে নেয় নি।
{18:3} ইউসা বনি-ইসরাইলদের বললেন, তোমাদের পূর্বপুরুষদের আল্লাহ্‌ মাবুদ তোমাদের যে দেশ দিয়েছেন, সেই দেশে গিয়ে তা অধিকার করতে তোমরা আর কত কাল শিথিল থাকবে?
{18:4} তোমরা তোমাদের এক এক বংশের মধ্য থেকে তিন তিন জনকে দাও; আমি তাদের প্রেরণ করবো, তারা গিয়ে দেশের সর্বত্র ভ্রমণ করবে এবং প্রত্যেকের অধিকার অনুসারে তার বর্ণনা লিখে নিয়ে আমার কাছে ফিরে আসবে।
{18:5} তারা তা সাতটি অংশে ভাগ করবে; দক্ষিণ দিকে নিজের সীমাতে এহুদা এবং উত্তর দিকে নিজের সীমাতে ইউসুফের বংশ থাকবে।
{18:6} তোমরা দেশটি সাত অংশ করে তার বর্ণনা লিখে আমার কাছে আনবে; আমি এই স্থানে আমাদের আল্লাহ্‌ মাবুদের সাক্ষাতে তোমাদের জন্য গুলিবাঁট করবো।
{18:7} কারণ তোমাদের মধ্যে লেবীয়দের কোন অংশ নেই, কেননা মাবুদের ইমাম-পদ তাদের অধিকার; আর গাদ ও রূবেণ এবং মানশার অর্ধেক বংশ জর্ডানের পূর্বপারে মাবুদের গোলাম মূসা দেওয়া নিজেদের অধিকার পেয়েছে।
{18:8} পরে সেই লোকেরা উঠে যাত্রা করলো; আর যারা সেই দেশের বর্ণনা লিখতে গেল, ইউসা তাদের এই হুকুম দিলেন, তোমরা গিয়ে দেশের সর্বত্র ভ্রমণ করে দেশের বর্ণনা লিখে নিয়ে আমার কাছে ফিরে এসো; তাতে আমি এই শীলোতে মাবুদের সাক্ষাতে তোমাদের জন্য গুলিবাঁট করবো।
{18:9} পরে ঐ লোকেরা গিয়ে দেশের সর্বত্র ভ্রমণ করলো এবং নগর অনুসারে সাত অংশ করে পুস্তকে তার বর্ণনা লিখল; পরে শীলোস্থিত শিবিরে ইউসার কাছে ফিরে এল।
{18:10} আর ইউসা শীলোতে মাবুদের সাক্ষাতে তাদের জন্য গুলিবাঁট করলেন; ইউসা সেই স্থানে বনি-ইসরাইলদের বিভাগ অনুসারে দেশটি তাদেরকে অংশ করে দিলেন।
{i18:11} বিন্‌ইয়ামীন বংশের সীমানা
{18:11} আর গুলিবাঁটক্রমে এক অংশ নিজ নিজ গোষ্ঠী অনুসারে বিন্‌ইয়ামীন সন্তানদের বংশের নামে উঠলো। গুলিবাঁটে নির্দিষ্ট তাদের সীমা এহুদা বংশ ও ইউসুফ-বংশের মধ্যে হল।
{18:12} তাদের উত্তর পাশের সীমা জর্ডান থেকে জেরিকোর উত্তর পাশ দিয়ে গেল, পরে পর্বতময় প্রদেশের মধ্য দিয়ে পশ্চিম দিকে বৈৎ আবনের মরুভূমি পর্যন্ত গেল।
{18:13} সেখান থেকে ঐ সীমা লূসে, দক্ষিণ দিকে লূসের অর্থাৎ বেথেলের পাশ পর্যন্ত গেল; এবং নিম্নতর বৈৎ-হোরণের দক্ষিণে অবস্থিত পর্বত দিয়ে অটারোৎ-অদ্দরের দিকে নেমে গেল।
{18:14} সেখান থেকে ঐ সীমা ফিরে পশ্চিম পাশে, বৈৎ-হোরণের দক্ষিণে অবস্থিত পর্বত থেকে দক্ষিণ দিকে গেল; আর এহুদা-বংশের লোকদের কিরিয়ৎ-বাল অর্থাৎ কিরিয়ৎ-যিয়ারীম নামক নগর পর্যন্ত গেল; এটা পশ্চিম পার্শ্ব।
{18:15} আর দক্ষিণ পাশ কিরিয়ৎ-যিয়ারীমের প্রান্ত থেকে আরম্ভ হল এবং সেই সীমা পশ্চিম দিক দিয়ে গিয়ে নিপ্তোহের পানির ফোয়ারা পর্যন্ত স্থির হল।
{18:16} আর ঐ সীমা হিন্নোম-সন্তানের উপত্যকার সম্মুখ ও রফায়ীম উপত্যকার উত্তর দিকস্থ পর্বতের প্রান্ত পর্যন্ত নেমে গেল এবং হিন্নোমের উপত্যকায়, যিবূষের দক্ষিণ পাশে নেমে এসে ঐন্‌-রোগেলে গেল।
{18:17} আর উত্তর দিকে ফিরে ঐন-শেমশ পর্যন্ত এবং অদুল্লীম আরোহণ-পথের সম্মুখস্থ গলীলোতের দিক দিয়ে গিয়ে রূবেণ-বংশ বোহনের পাথর পর্যন্ত নেমে গেল।
{18:18} আর উত্তর দিকে অরাবা সমভূমির সম্মুখস্থ পাশে গিয়ে অরাবা সমভূমিতে নেমে গেল।
{18:19} আর ঐ সীমা উত্তর দিকে বৈৎ-হগ্লার পাশ পর্যন্ত গেল; জর্ডানের দক্ষিণ প্রান্তস্থ লবণ-সমুদ্রের উত্তর খাড়ি সেই সীমার প্রান্ত ছিল; এটা দক্ষিণ সীমা।
{18:20} আর পূর্ব পাশে জর্ডান তার সীমা ছিল। চারদিকে তার সীমা অনুসারে বিন্‌ইয়ামীন-বংশের লোকদের এই অধিকার ছিল।
{18:21} নিজ নিজ গোষ্ঠী অনুসারে, বিন্‌ইয়ামীন-বংশের নগর জেরিকো, বৈৎ-হগ্লা, এমক-কশিশ,
{18:22} বৈৎ-অরাবা, সমারয়িম, বেথেল,
{18:23} অব্বীম, পারা, অফ্রা,
{18:24} কফর-অম্মোনী, অফ্‌নি ও সেবা; স্ব স্ব গামের সঙ্গে বারোটি নগর।
{18:25} গিবিয়োন, রামা, বেরোৎ,
{18:26} মিস্‌পী, কফীরা, মোৎসা,
{18:27} রেকম, যির্পেল, তরলা,
{18:28} সেলা, এলফ, যিবূষ অর্থাৎ জেরুশালেম, গিবিয়াৎ ও কিরিয়ৎ; স্ব স্ব গামের সঙ্গে চৌদ্দটি নগর। নিজ নিজ গোষ্ঠী অনুসারে বিন্‌ইয়ামীন-বংশের লোকদের এই হল অধিকার।
{i19:1} শিমিয়োন-বংশের সীমানা
{19:1} আর গুলিবাঁটক্রমে দ্বিতীয় অংশ শিমিয়োনের নামে, নিজ নিজ গোষ্ঠী অনুসারে শিমিয়োন-বংশের নামে উঠলো; তাদের অধিকার এহুদা-বংশের লোকদের অধিকারের মধ্যে হল।
{19:2} তাদের অধিকারের মধ্যে রইলো বের্‌-শেবা, (বা শেবা), মোলাদা,
{19:3} হৎসর-শূয়াল, বালা, এৎসম,
{19:4} ইল্‌তোলদ, বথূল, হর্মা,
{19:5} সিক্লগ, বৈৎ-মর্কাবোৎ, হৎসর-সুষা,
{19:6} বৈৎ-লবায়োৎ ও শারূহণ; স্ব স্ব গামের সঙ্গে তেরটি নগর।
{19:7} ঐন, রিম্মোণ, এথর ও আশন; স্ব স্ব গামের সঙ্গে চারটি নগর;
{19:8} আর বালৎ-বের, (অর্থাৎ) দক্ষিণ দেশস্থ রামা পর্যন্ত ঐ নগরের চারদিকের সমস্ত গ্রাম। নিজ নিজ গোষ্ঠী অনুসারে শিমিয়োন-বংশের এই অধিকার।
{19:9} শিমিয়োন-বংশের অধিকার এহুদা-বংশের লোকদের অধিকারের এক ভাগ ছিল, কেননা এহুদা-বংশের লোকদের অংশ তাদের প্রয়োজনের চেয়ে বেশি ছিল; অতএব শিমিয়োন-বংশ তাদের অধিকারের মধ্যে অধিকার পেল।
{i19:10} সবূলূন-বংশের সীমানা
{19:10} পরে গুলিবাঁটক্রমে তৃতীয় অংশ নিজ নিজ গোষ্ঠী অনুসারে সবূলূন-বংশের লোকদের নামে উঠলো; সারীদ পর্যন্ত তাদের অধিকারের সীমা হল।
{19:11} তাদের সীমা পশ্চিম দিকে অর্থাৎ মারালা পর্যন্ত এবং দব্বেশৎ ও যক্নিয়ামের সম্মুখস্থ স্রোত পর্যন্ত গেল।
{19:12} আর সারীদ থেকে পূর্ব দিকে, সূর্যোদয় দিকে, ফিরে কিশলোৎ-তাবোরের সীমা পর্যন্ত গেল; পরে দাবরৎ পর্যন্ত বের হয়ে যাফিয়ে উঠে গেল।
{19:13} আর সেখান থেকে পূর্বদিক, সূর্যোদয়ের দিক, হয়ে গাৎ-হেফর দিয়ে এৎ-কাৎসীন পর্যন্ত গেল; এবং নেয়ের দিকে বিস্তৃত রিম্মোণে গেল।
{19:14} আর ঐ সীমা হন্নাথোনের উত্তর দিকে তা বেষ্টন করলো, আর যিপ্তহেল উপত্যকা পর্যন্ত গেল।
{19:15} আর কটৎ, নহলাল, শিম্রোণ, যিদালা ও বৈৎ-লেহম; স্ব স্ব গ্রামের সঙ্গে বারোটি নগর।
{19:16} নিজ নিজ গোষ্ঠী অনুসারে সবূলূন-বংশের লোকদের এই অধিকার; স্ব স্ব গ্রামের সঙ্গে এসব নগর।
{i19:17} ইষাখর-বংশের সীমানা
{19:17} পরে গুলিবাঁটক্রমে চতুর্থ অংশ ইষাখরের নামে, স্ব স্ব গোষ্ঠী অনুসারে ইষাখর-বংশের লোকদের নামে উঠলো।
{19:18} তাদের সীমার মধ্যে পড়লো যিষ্রিয়েল, কসুল্লোৎ, শূনেম,
{19:19} হফারয়িম, শীয়োন, অনহরৎ,
{19:20} রব্বীৎ, কিশিয়োন, এবস,
{19:21} রেমৎ, ঐন-গন্নীম, ঐন-হদ্দা ও বৈৎ-পৎসেস তাদের অধিকার হল।
{19:22} আর সেই সীমা তাবোর, শহৎসূমা ও বৈৎ-শেমশ পর্যন্ত গেল, আর জর্ডান তাদের সীমার প্রান্ত হল; স্ব স্ব গামের সঙ্গে ষোলটি নগর।
{19:23} নিজ নিজ গোষ্ঠী অনুসারে ইষাখর-বংশের এই অধিকার; স্ব স্ব গ্রামের সঙ্গে এসব নগর।
{i19:24} আশের-বংশের সীমানা
{19:24} পরে গুলিবাঁটক্রমে পঞ্চম অংশ স্ব স্ব গোষ্ঠী অনুসারে আশের-বংশের নামে উঠলো।
{19:25} তাদের সীমা হিল্‌কৎ, হলী, বেটন, অক্‌ষফ,
{19:26} অলম্মেলক, অমাদ ও মিশাল এবং পশ্চিম দিকে কর্মিল ও শীহোর-লিব্‌নৎ পর্যন্ত গেল।
{19:27} আর সূর্যোদয় দিকে বৈৎ-দাগোনের অভিমুখে ঘুরে সবূলুন ও উত্তর দিকে যিপ্তহেল উপত্যকা, বৈৎ-এমক ও ন্যীয়েল পর্যন্ত গেল, পরে বামদিকে কাবূলে,
{19:28} এবং এব্রোণে, রহোবে, হম্মোনে ও কান্নাতে এবং মহাসীদোন পর্যন্ত গেল।
{19:29} পরে সে সীমা ঘুরে রামা ও প্রাচীর-বেষ্টিত টায়ার নগরে গেল, পরে সেই সীমা ঘুরে হোষাতে গেল এবং অক্‌ষীব প্রদেশস্থ সমুদ্রতীর,
{19:30} আর উম্মা, অফেক ও রহোব তার প্রান্ত হল; স্ব স্ব গামের সঙ্গে বাইশটি নগর।
{19:31} নিজ নিজ গোষ্ঠী অনুসারে আশের-বংশের এই অধিকার; স্ব স্ব গামের সঙ্গে এসব নগর।
{i19:32} নপ্তালি-বংশের সীমানা
{19:32} পরে গুলিবাঁটক্রমে ষষ্ঠ অংশ নপ্তালি-বংশের লোকদের নামে নিজ নিজ গোষ্ঠী অনুসারে নপ্তালি-বংশের লোকদের নামে উঠলো।
{19:33} তাদের সীমা হেলফ থেকে, সানন্নীমস্থ অলোন গাছ থেকে, অদামীনেকব ও যব্‌নিয়েল দিয়ে লক্কুম পর্যন্ত গেল ও তার অন্তভগে ছিল জর্ডানে।
{19:34} আর ঐ সীমা পশ্চিম দিকে ফিরে অস্‌নোৎ-তাবোর পর্যন্ত গেল; এবং সেখান থেকে হূক্কোক পর্যন্ত গেল; আর দক্ষিণে সবূলূন ও পশ্চিমে আশের পর্যন্ত ও সূর্যোদয় দিকে জর্ডান সমীপস্থ এহুদা পর্যন্ত গেল।
{19:35} আর প্রাচীর বেষ্টিত নগর সিদ্দীম, সের, হম্মৎ, রক্কৎ, কিন্নেরৎ,
{19:36} অদামা, রামা, হাৎসোর,
{19:37} কেদশ, ইদ্রিয়ী, ঐন-হাৎসোর,
{19:38} যিরোণ, মিদ্‌গল-এল, হোরেম, বৈৎ-অনাৎ ও বৈৎশেমশ; স্ব স্ব গ্রামের সঙ্গে ঊনিশটি নগর।
{19:39} নিজ নিজ গোষ্ঠী অনুসারে নপ্তালি-বংশের এই অধিকার; স্ব স্ব গ্রামের সঙ্গে এসব নগর।
{i19:40} দান-বংশের সীমানা
{19:40} আর গুলিবাঁটক্রমে সপ্তম অংশ নিজ নিজ গোষ্ঠী অনুসারে দান-বংশের লোকদের বংশের নামে উঠলো।
{19:41} তাদের অধিকারের সীমা সরা, ইষ্টায়োল, ঈর-শেমশ,
{19:42} শালবীন, অয়ালোন, যিৎলা,
{19:43} এলোন, তিম্না, ইক্রোণ,
{19:44} ইল্‌তকী, গিব্বথোন, বালৎ,
{19:45} যিহূদ, বনে-বরক, গাৎ-রিম্মোণ,
{19:46} মেয়র্কোন, রক্কোন ও যাফোর সম্মুখস্থ অঞ্চল।
{19:47} আর দান-বংশের লোকদের সীমা সেসব স্থান অতিক্রম করলো; কারণ দান-বংশের লোকেরা লেশম নগরের বিরুদ্ধে গিয়ে যুদ্ধ করলো এবং তা অধিকার করে তলোয়ারের আঘাতে শেষ করে দিল, আর অধিকারপূর্বক সেখানে বাস করলো এবং তাদের পূর্বপুরুষ দানের নাম অনুসারে লেশমের নাম রাখল।
{19:48} নিজ নিজ গোষ্ঠী অনুসারে দান-বংশের এই অধিকার; স্ব স্ব গ্রামের সঙ্গে এসব নগর।
{i19:49} হযরত ইউসার সম্পত্তির অধিকার
{19:49} এভাবে স্ব স্ব সীমানুসারে অধিকার করে তারা দেশ ভাগ করার কাজ সমাপ্ত করলো; আর বনি-ইসরাইল নিজেদের মধ্যে নূনের পুত্র ইউসাকে একটি অধিকার দিল।
{19:50} তারা মাবুদের কালাম অনুসারে তাঁর প্রার্থিত নগর অর্থাৎ পর্বতময় আফরাহীম প্রদেশস্থ তিম্মৎ-সেরহ তাঁকে দিল; তাতে তিনি ঐ নগর নির্মাণ করে সেখানে বাস করলেন।
{19:51} ইলিয়াসর ইমাম, নূনের পুত্র ইউসা ও বনি-ইসরাইলদের বংশগুলোর পিতৃকুল-পতিরা শীলোতে মাবুদের সম্মুখে জমায়েত-তাঁবুর দরজার কাছে গুলিবাঁট দ্বারা এসব অধিকার দিলেন। এভাবে তাঁরা দেশ ভাগের কাজ সমাপ্ত করলেন।
{i20:1} ছয়টি আশ্রয়-নগর নির্ণয়
{20:1} পরে মাবুদ ইউসাকে বললেন,
{20:2} তুমি বনি-ইসরাইলদের বল, আমি মূসার মাধ্যমে তোমাদের কাছে যে যে নগরের কথা বলেছি, তোমরা তোমাদের জন্য সেসব আশ্রয়-নগর নির্ধারণ কর।
{20:3} তাতে যে ব্যক্তি ভুলবশত অজ্ঞাতসারে কাউকেও হত্যা করে, সেই নরহন্তা সেখানে পলাতে পারবে এবং সেই নগরগুলো রক্তের প্রতিশোধদাতার হাত থেকে তোমাদের রক্ষার স্থান হবে।
{20:4} আর সে তার মধ্যে কোন এক নগরে পালিয়ে যাবে এবং নগর-দ্বারের প্রবেশ স্থানে দাঁড়িয়ে নগরের প্রধান ব্যক্তিবর্গের কর্ণগোচরে নিজের কথা বলবে; পরে তারা নগরের মধ্যে তাদের কাছে তাকে এনে তাদের মধ্যে বাস করতে স্থান দেবে।
{20:5} আর রক্তের প্রতিশোধদাতা তার পিছনে তাড়া করে আসলে তারা তার হাতে সেই নরহন্তাকে তুলে দেবে না; কেননা সে অজ্ঞাতসারে তার প্রতিবেশীকে আঘাত করেছিল, আগে থেকে তার মনে তার প্রতি কোন হিংসা ছিল না।
{20:6} অতএব যতদিন সে বিচারের জন্য মণ্ডলীর সাক্ষাতে না দাঁড়ায় এবং তৎকালীন মহা-ইমামের মৃত্যু না হয়, ততদিন সে ঐ নগরে বাস করবে; পরে সেই নরহন্তা তার নগরে ও তার বাড়িতে, যে নগর থেকে পালিয়ে গিয়েছিল, সেই স্থানে ফিরে যাবে।
{20:7} তাতে তারা পর্বতময় নপ্তালি প্রদেশস্থ গালীলের কেদশ, পর্বতময় আফরাহীম প্রদেশস্থ শিখিম ও পর্বতময় এহুদা প্রদেশস্থ কিরিয়ৎ-অর্ব অর্থাৎ হেবরন পৃথক করলো।
{20:8} আর জেরিকোর নিকটস্থ জর্ডানের পূর্বপারে তারা রূবেণ-বংশের অধিকার হতে সমভূমির মরুভূমিতে অবস্থিত বেৎসর, গাদ-বংশের অধিকার থেকে গিলিয়দস্থিত রামোৎ ও মানশা-বংশের অধিকার থেকে বাশনস্থ গোলান নির্ধারণ করলো।
{20:9} কেউ ভুলবশত হত্যা করলে যতদিন মণ্ডলীর সম্মুখে না দাঁড়ায়, ততদিন সেই স্থানে যেন পালাতে পারে ও রক্তের প্রতিশোধদাতার হাতে না মরে, এজন্য সমস্ত বনি-ইসরাইলের ও তাদের মধ্যে বাসকারী বিদেশীর জন্য এসব নগর নির্ধারিত হল।
{i21:1} লেবীয়দের প্রাপ্য নগরগুলো
{21:1} পরে লেবীয়দের পিতৃকুলপতিরা ইলিয়াসর ইমামের, নূনের পুত্র ইউসার ও বনি-ইসরাইলদের বংশগুলোর পিতৃকুলপতিদের কাছে আসলেন,
{21:2} ও কেনান দেশের শীলোতে তাঁদের বললেন, আমাদের বাস করার নগর ও পশুদের জন্য চারণ-ভূমি দেবার হুকুম মাবুদ মূসা দ্বারা দিয়েছিলেন।
{21:3} তাতে মাবুদের হুকুম অনুসারে বনি-ইসরাইল নিজ নিজ অধিকার থেকে লেবীয়দেরকে এ সব নগর ও সেগুলোর চারণ-ভূমি দিল।
{21:4} কহাতীয় গোষ্ঠীগুলোর নামে গুলি উঠলো; তাতে লেবীয়দের মধ্যে ইমাম হারুনের সন্তানেরা গুলিবাঁট দ্বারা এহুদা বংশ, শিমিয়োনীয়দের বংশ ও বিন্‌ইয়ামীন-বংশ থেকে তেরটি নগর পেল।
{21:5} আর কহাতের অবশিষ্ট সন্তানেরা গুলিবাঁট দ্বারা আফরাহীম-বংশের গোষ্ঠীগুলো থেকে এবং দান বংশ ও মানশার অর্ধেক বংশ থেকে দশটি নগর পেল।
{21:6} আর গোর্শোনের বংশধরদের গুলিবাঁট দ্বারা ইষাখর-বংশের গোষ্ঠীগুলো থেকে এবং আশের বংশ, নপ্তালি বংশ ও বাশনস্থ মানশার অর্ধেক বংশ থেকে তেরটি নগর পেল।
{21:7} আর মরারি বংশের লোকেরা নিজ নিজ গোষ্ঠী অনুসারে রূবেণ বংশ, গাদ বংশ ও সবূলূন বংশ থেকে বারোটি নগর পেল।
{21:8} এভাবে বনি-ইসরাইল গুলিবাঁট করে লেবীয়দেরকে এসব নগর ও সেগুলোর চারণ-ভূমি দিল, যেমন মাবুদ মূসার দ্বারা হুকুম দিয়েছিলেন।
{21:9} তারা এহুদা-বংশের লোকদের বংশ ও শিমিয়োন-বংশের অধিকার থেকে এই এই নামবিশিষ্ট নগর দিল।
{21:10} লেবির সন্তান কহাতীয় গোষ্ঠীগুলোর মধ্যবর্তী হারুন-সন্তানদের সেসব হল; কেননা তাদের নামে প্রথম গুলি উঠলো।
{21:11} ফলত তারা অনাকের পিতা অর্বের কিরিয়ৎ-অর্ব, অর্থাৎ পর্বতময় এহুদা প্রদেশস্থ হেবরন ও তার চারদিকের চারণ-ভূমি তাদের দিল।
{21:12} কিন্তু ঐ নগরের ক্ষেত ও গ্রামগুলো তারা অধিকার হিসেবে যিফুন্নির পুত্র কালুতকে দিল।
{21:13} তারা ইমাম হারুনের সন্তানদের চারণ-ভূমির সঙ্গে নরহন্তার আশ্রয়নগর হেবরন দিল; এবং চারণ-ভূমির সঙ্গে লিবনা,
{21:14} চারণ-ভূমির সঙ্গে যত্তীর, চারণ-ভূমির সঙ্গে ইষ্টমোয়,
{21:15} চারণ-ভূমির সঙ্গে হোলোন, চারণ-ভূমির সঙ্গে দবীর,
{21:16} চারণ-ভূমির সঙ্গে ঐন, চারণ-ভূমির সঙ্গে যুটা ও চারণ-ভূমির সঙ্গে বৈৎ-শেমশ, ঐ দুই বংশের অধিকার থেকে এই নয়টি নগর দিল।
{21:17} আর বিন্‌ইয়ামীন-বংশের অধিকার থেকে চারণ-ভূমির সঙ্গে গিবিয়োন, চারণ-ভূমির সঙ্গে গেবা,
{21:18} চারণ-ভূমির সঙ্গে অনাথোৎ ও চারণ-ভূমির সঙ্গে অলমোন এই চারটি নগর দিল।
{21:19} সর্বমোট চারণ-ভূমির সঙ্গে তেরটি নগর হারুন-সন্তান ইমামদের অধিকার হল।
{21:20} আর কহাতের অবশিষ্ট সন্তানেরা অর্থাৎ কহাতীয়রা লেবীয়দের গোষ্ঠীগুলো আফরাহীম বংশের অধিকার থেকে তাদের প্রাপ্য নগর পেল।
{21:21} ফলত নরহন্তার আশ্রয়-নগর পর্বতময় আফরাহীম প্রদেশস্থ শিখিম ও তার চারণ-ভূমি এবং চারণ-ভূমির সঙ্গে গেষর;
{21:22} ও চারণ-ভূমির সঙ্গে কিবসয়িম ও চারণ-ভূমির সঙ্গে বৈৎ-হোরোণ; এই চারটি নগর তারা তাদের দিল।
{21:23} আর দান-বংশের অধিকার থেকে চারণ-ভূমির সঙ্গে ইলতকী, চারণ-ভূমির সঙ্গে গিব্বথোন,
{21:24} চারণ-ভূমির সঙ্গে অয়ালোন ও চারণ-ভূমির সঙ্গে গাৎ-রিম্মোণ, এই চারটি নগর দিল।
{21:25} আর মানশার অর্ধেক বংশের অধিকার থেকে চারণ-ভূমির সঙ্গে তানক ও চারণ-ভূমির সঙ্গে গাৎ-রিম্মোণ, এই দু’টি নগর দিল।
{21:26} কহাতের অবশিষ্ট সন্তানদের গোষ্ঠীগুলোর জন্য সবসুদ্ধ চারণ-ভূমির সঙ্গে এই দশটি নগর দিল।
{21:27} পরে তারা লেবীয়দের গোষ্ঠীগুলোর মধ্যে গের্শোনীয়দেরকে মানশার অর্ধেক বংশের অধিকার থেকে চারণ-ভূমির সঙ্গে নরহন্তার আশ্রয়-নগর বাশনস্থ গোলান এবং চারণ-ভূমির সঙ্গে বীষ্টরা, এই দু’টি নগর দিল।
{21:28} আর ইষাখর-বংশের অধিকার থেকে চারণ-ভূমির সঙ্গে কিশিয়োন, চারণ-ভূমির সঙ্গে দাবরৎ,
{21:29} চারণ-ভূমির সঙ্গে যর্মূৎ ও চারণ-ভূমির সঙ্গে ঐন্‌-গন্নীম; এই চারটি নগর দিল।
{21:30} আর আশের-বংশের অধিকার থেকে চারণ-ভূমির সঙ্গে মিশাল, চারণ-ভূমির সঙ্গে আব্দোন,
{21:31} চারণ-ভূমির সঙ্গে হিল্‌কৎ ও চারণ-ভূমির সঙ্গের হোব; এই চারটি নগর দিল।
{21:32} আর নপ্তালি-বংশের অধিকার থেকে চারণ-ভূমির সঙ্গে নরহন্তার আশ্রয় — নগর গালীলস্থ কেদশ এবং চারণ-ভূমির সঙ্গে হম্মোৎ দোর ও চারণ-ভূমির সঙ্গে কর্তন, এই তিনটি নগর দিল।
{21:33} নিজ নিজ গোষ্ঠী অনুসারে গের্শোনীয়েরা সবসুদ্ধ চারণ-ভূমির সঙ্গে এই তেরোটি নগর পেল।
{21:34} পরে তারা মরারিয়দের গোষ্ঠীগুলোর অর্থাৎ অবশিষ্ট লেবীয়দেরকে সবূলূন-বংশের অধিকার থেকে চারণ-ভূমির সঙ্গে যক্মিয়াম, চারণ-ভূমির সঙ্গে কার্তা,
{21:35} চারণ-ভূমির সঙ্গে দিম্না ও চারণ-ভূমির সঙ্গে নহলোল এই চারটি নগর দিল।
{21:36} আর রূবেণ-বংশের অধিকার থেকে চারণ-ভূমির সঙ্গে বেৎসর,
{21:37} চারণ-ভূমির সঙ্গে যহস, চারণ-ভূমির সঙ্গে কদেমোৎ ও চারণ-ভূমির সঙ্গে মেপাৎ, এই চারটি নগর দিল।
{21:38} আর গাদ-বংশের অধিকার থেকে চারণ-ভূমির সঙ্গে নরহন্তার আশ্রয়-নগর গিলিয়দস্থ রামোৎ,
{21:39} এবং চারণ-ভূমির সঙ্গে মহনয়িম, চারণ-ভূমির সঙ্গে হিষ্‌বেণ ও চারণ-ভূমির সঙ্গে যাসের, সর্ব মোট এই চারটি নগর দিল।
{21:40} এভাবে লেবীয়দের অবশিষ্ট সমস্ত গোষ্ঠী, অর্থাৎ মরারিয়রা নিজ নিজ গোষ্ঠী অনুসারে গুলি-বাঁট দ্বারা সবসুদ্ধ বারোটি নগর পেল।
{21:41} বনি-ইসরাইলদের অধিকারের মধ্যে চারণ-ভূমির সঙ্গে সবসুদ্ধ আটচল্লিশটি নগর লেবীয়দের হল।
{21:42} সেসব নগরের মধ্যে প্রত্যেক নগরের চারদিকে চারণ-ভূমি ছিল; সেসব নগরেরই এরকম ছিল।
{21:43} মাবুদ লোকদের পূর্বপুরুষদের কাছে যে দেশের বিষয় শপথ করেছিলেন, সেই সমগ্র দেশ তিনি ইসরাইলকে দিলেন এবং তারা তা অধিকার করে নেসে সেখানে বাস করলো।
{21:44} মাবুদ তাদের পূর্বপুরুষদের কাছে কৃত তাঁর সমস্ত কসম অনুসারে চারদিকে তাদের বিশ্রাম দিলেন; তাদের সমস্ত দুশমনের মধ্যে কেউই তাদের সম্মুখে দাঁড়াতে পারল না; মাবুদ তাদের সমস্ত দুশমনকে তাদের হাতে অর্পণ করলেন।
{21:45} মাবুদ ইসরাইল-কুলের কাছে যেসব মঙ্গলের কথা বলেছিলেন, তার মধ্যে একটি কথাও নিষ্ফল হল না; সবই সফল হল।
{i22:1} জর্ডানের পূর্ব পারস্থ গোষ্ঠীগুলোর স্বদেশ যাত্রা
{22:1} সেই সময়ে ইউসা রূবেণীয় ও গাদীয়দেরকে এবং মানশার অর্ধেক বংশকে ডেকে বললেন;
{22:2} মাবুদের গোলাম মূসা তোমাদের যেসব হুকুম দিয়েছিলেন, সেসবই তোমরা পালন করেছ; এবং আমি তোমাদের যেসব হুকুম দিয়েছি, তোমরা সব কিছুতে আমার হুকুমের বাধ্য হয়েছ।
{22:3} বহুদিন থেকে আজ পর্যন্ত তোমরা আপন আপন ভাইদেরকে ছেড়ে যাও নি, কিন্তু তোমাদের আল্লাহ্‌ মাবুদের হুকুম পালন করে এসেছ।
{22:4} সম্প্রতি তোমাদের আল্লাহ্‌ মাবুদ তাঁর ওয়াদা অনুসারে তোমাদের ভাইদেরকে বিশ্রাম দিয়েছেন; অতএব এখন তোমরা স্ব স্ব তাঁবুতে, অর্থাৎ মাবুদের গোলাম মূসা জর্ডানের অপর পারে যে দেশ তোমাদের দিয়েছেন, তোমাদের সেই অধিকারভুক্ত দেশে ফিরে যাও।
{22:5} কেবল এই এই বিষয়ে খুব যত্নবান থেকো, মাবুদের গোলাম মূসা তোমাদের যে হুকুম ও নির্দেশ দিয়েছেন তা পালন করো, তোমাদের আল্লাহ্‌ মাবুদকে মহব্বত করো, তাঁর সমস্ত পথে চলো, তাঁর হুকুমগুলো পালন করো, তাঁতে আসক্ত থেকো এবং সমস্ত অন্তর ও সমস্ত প্রাণের সঙ্গে তাঁর সেবা করো।
{22:6} পরে ইউসা তাদের দোয়া করে বিদায় দিলেন; তারা নিজ নিজ তাঁবুতে প্রস্থান করলো।
{22:7} মূসা মানশার অর্ধেক বংশকে বাশনে অধিকার দিয়েছিলেন এবং ইউসা তার অন্য অর্ধেক বংশকে জর্ডানের পশ্চিম পারে তাদের ভাইদের মধ্যে অধিকার দিয়েছিলেন। আর স্ব স্ব তাঁবুতে বিদায় করার সময়ে ইউসা তাদের দোয়া করলেন, আর বললেন,
{22:8} তোমরা প্রচুর সম্পত্তি, পাল পাল পশু এবং রূপা, সোনা, ব্রোঞ্জ, লোহা ও অনেক কাপড়-চোপড় সঙ্গে নিয়ে নিজ নিজ তাঁবুতে ফিরে যাও, তোমাদের দুশমনদের থেকে লুণ্ঠিত দ্রব্য তোমাদের ভাইদের মাঝে ভাগ করে নাও।
{22:9} পরে রূবেণ-বংশের লোকেরা, গাদ-বংশের লোকেরা ও মানশার অর্ধেক বংশ কেনান দেশস্থ শীলোতে বনি-ইসরাইলদের কাছ থেকে ফিরে গেল, মূসার মধ্য দিয়ে বলা মাবুদের কালাম অনুসারে পাওয়া গিলিয়দ দেশের, তাদের অধিকারভুক্ত দেশের দিকে যাবার জন্য যাত্রা করলো।
{i22:10} জর্ডানের পূর্ব পারে স্মরণার্থক কোরবানগাহ্‌
{22:10} আর কেনান দেশস্থ জর্ডান অঞ্চলে উপস্থিত হলে রূবেণ-বংশের লোকেরা, গাদ-বংশের লোকেরা ও মানশার অর্ধেক বংশ সেই স্থানে জর্ডানের ধারে একটি কোরবানগাহ্‌ তৈরি করলো, সেই কোরবানগাহ্‌ দেখতে বড় ছিল।
{22:11} তখন বনি-ইসরাইল শুনতে পেল, দেখ, রূবেণ-বংশের লোকেরা, গাদ-বংশের লোকেরা ও মানশার অর্ধেক বংশ কেনান দেশের সম্মুখে জর্ডান অঞ্চলে, বনি-ইসরাইলদের পারে, একটি কোরবানগাহ্‌ তৈরি করেছে।
{22:12} বনি-ইসরাইল যখন এই কথা শুনল, তখন বনি-ইসরাইলদের সমস্ত মণ্ডলী তাদের বিরুদ্ধে যুদ্ধে গমন করতে শীলোতে একত্র হল।
{22:13} পরে বনি-ইসরাইল রূবেণ-বংশের লোকদের, গাদ-বংশের লোকদের ও মানশার অর্ধেক বংশের কাছে গিলিয়দ দেশে ইলিয়াসর ইমামের পুত্র পীনহস্‌কে,
{22:14} এবং তাঁর সঙ্গে ইসরাইলের প্রত্যেক বংশ থেকে এক জন করে মোট দশ জন পিতৃকুলের নেতাকে প্রেরণ করলো; তাঁরা এক এক জন ইসরাইলের হাজার লোকের মধ্যে নিজ নিজ পিতৃকুলের প্রধান ছিলেন।
{22:15} তাঁরা গিলিয়দ দেশে রূবেণ-বংশের লোকদের, গাদ-বংশের লোকদের ও মানশার অর্ধেক বংশের কাছে এসে তাদের এই কথা বললেন,
{22:16} মাবুদের সমস্ত মণ্ডলী এই কথা বলছে, আজ মাবুদের বিরুদ্ধে বিদ্রোহী হবার জন্য নিজেদের জন্য একটি কোরবানগাহ্‌ তৈরি করাতে তোমরা আজ মাবুদের পিছনে চলা থেকে ফিরে যাবার জন্য ইসরাইলের আল্লাহ্‌র বিরুদ্ধে এই যে বিশ্বাস ভঙ্গ করে করলে, এটা কি?
{22:17} যে অপরাধের জন্য মাবুদের মণ্ডলীর মধ্যে মহামারী হয়েছিল এবং যা থেকে আমরা আজও পাক-সাফ হই নি, পিয়োর-বিষয়ক সেই অপরাধ কি আমাদের পক্ষে ক্ষুদ্র?
{22:18} এই কারণে কি আজ মাবুদের পেছনে চলা থেকে ফিরে যেতে চাও? তোমরা আজ মাবুদের বিদ্রোহী হলে তিনি আগামীকাল ইসরাইলের সমস্ত মণ্ডলীর প্রতি ক্রুদ্ধ হবেন।
{22:19} যা হোক, তোমাদের অধিকারভুক্ত দেশ যদি নাপাক হয়, তবে পার হয়ে মাবুদের অধিকৃত দেশে, যেখানে মাবুদের আবাস-তাঁবু রয়েছে, সেই স্থানে এসে আমাদেরই মধ্যে অধিকার গ্রহণ কর; কিন্তু আমাদের আল্লাহ্‌ মাবুদের কোরবানগাহ্‌ ভিন্ন তোমাদের জন্য অন্য কোরবানগাহ্‌ তৈরি করে মাবুদের বিদ্রোহী ও আমাদের বিদ্রোহী হয়ো না।
{22:20} সেরহের পুত্র আখন বর্জিত বস্তু সম্বন্ধে বিশ্বাস ভঙ্গ করে করলে আল্লাহ্‌র গজব কি ইসরাইলের সমস্ত মণ্ডলীর প্রতি উপস্থিত হয় নি? সেই ব্যক্তি তো তার অপরাধে একাকী বিনষ্ট হয় নি।
{22:21} তখন রূবেণ-বংশ ও মানশার অর্ধেক বংশ ইসরাইলের সেই সহস্রপতিদেরকে এই উত্তর দিল;
{22:22} মাবুদ, যিনি প্রভুদের আল্লাহ্‌! মাবুদ, যিনি প্রভুদের আল্লাহ্‌! তিনি জানেন এবং ইসরাইলও এই কথা জানুক। যদি আমরা মাবুদের বিরুদ্ধে বিদ্রোহ-ভাবে কিংবা সত্য-লঙ্ঘন করে এই কাজ করে থাকি, তবে আজ আমাদের রক্ষা করো না।
{22:23} আমরা আমাদের জন্য যে কোরবানগাহ্‌ তৈরি করেছি, তা যদি মাবুদের পেছনে চলা থেকে ফিরে যাবার জন্য, কিংবা তার উপরে পোড়ানো-কোরবানী বা শস্য-উৎসর্গ কোরবানী করার জন্য অথবা মঙ্গল-কোরবানী করার জন্য তৈরি করে থাকি, তবে মাবুদ স্বয়ং তার প্রতিফল দিন।
{22:24} আমরা বরং ভয় করে, একটি বিশেষ উদ্দেশ্যে এই করেছি, ফলত কি জানি, ভাবী কালে তোমাদের সন্তানেরা আমাদের সন্তানদের এই কথা বলবে, ইসরাইলের আল্লাহ্‌ মাবুদের সঙ্গে তোমাদের সম্পর্ক কি?
{22:25} হে রূবেণ-বংশের লোকেরা, গাদ-বংশের লোকেরা, তোমাদের ও আমাদের উভয়ের মধ্যে মাবুদ জর্ডানকে সীমা করে রেখেছেন; মাবুদের উপর তোমাদের কোন অধিকার নেই। এভাবে পাছে তোমাদের সন্তানেরা আমাদের সন্তানদের মাবুদের ভয় ত্যাগ করায়।
{22:26} এজন্য আমরা বললাম, এসো, আমরা একটি কোরবানগাহ্‌ নির্মাণের উদ্‌যোগ নিই, পোড়ানো-কোরবানী বা কোরবানীর জন্য নয়;
{22:27} কিন্তু আমাদের পোড়ানো-কোরবানী, কোরবানী ও আমাদের মঙ্গল করার উপহার দ্বারা মাবুদের সম্মুখে তাঁর সেবা করতে আমাদের অধিকার আছে, এই কথা প্রমাণ করার জন্য তা আমাদের ও তোমাদের মধ্যে এবং আমাদের পরে আমাদের ভাবী বংশের মধ্যে সাক্ষী হবে; তাতে ভাবী কালে তোমাদের সন্তানেরা আমাদের সন্তানদের বলতে পারবে না যে, মাবুদে তোমাদের কোন অংশ নেই।
{22:28} আর আমরা বললাম, তারা যদি ভাবী কালে আমাদের কিংবা আমাদের বংশকে এই কথা বলে, তবে আমরা বলবো, তোমরা মাবুদের কোরবানগাহ্‌র ঐ প্রতিরূপ দেখ, আমাদের পূর্বপুরুষরা তা তৈরি করেছে; পোড়ানো-কোরবানী বা কোরবানীর জন্য নয়, কিন্তু ওটা আমাদের ও তোমাদের মধ্যে সাক্ষী।
{22:29} আমরা যে পোড়ানো-কোরবানীর, শস্য-উৎসর্গের কিংবা কোরবানীর জন্য তোমাদের আল্লাহ্‌ মাবুদের শরীয়ত-তাঁবুর সম্মুখস্থিত তাঁর কোরবানগাহ্‌ ছাড়া অন্য কোরবানগাহ্‌ তৈরি দ্বারা মাবুদের বিদ্রোহী হব, কিংবা আমরা যে মাবুদের পিছনে চলা থেকে আজ ফিরে যাব, তা দূরে থাকুক।
{22:30} তখন পীনহস ইমাম, তাঁর সহবর্তী মণ্ডলীর নেতাবৃন্দ ও ইসরাইলের সহস্রপতিরা ও রূবেণ-বংশের, গাদ-বংশের ও মানাশা-বংশের লোকদের এই কথা শুনে সন্তুষ্ট হলেন।
{22:31} আর ইলিয়াসর ইমামের পুত্র পীনহস রূবেণ-বংশ, গাদ-বংশ ও মানাশা-বংশের লোকদের বললেন, আজ আমরা জানলাম যে, মাবুদ আমাদের মধ্যে আছেন, কেননা তোমরা মাবুদের বিরুদ্ধে এই সত্য লঙ্ঘন কর নি; এখন তোমরা বনি-ইসরাইলদেরকে মাবুদের হাত থেকে উদ্ধার করলে।
{22:32} পরে ইলিয়াসর ইমামের পুত্র পীনহস ও নেতৃবর্গ রূবেণ-বংশ ও গাদ-বংশের লোকদের কাছ থেকে, গিলিয়দ দেশ থেকে, কেনান দেশে বনি-ইসরাইলদের কাছে ফিরে এসে তাদের সংবাদ দিলেন।
{22:33} তখন বনি-ইসরাইল ঐ সংবাদে সন্তুষ্ট হল; আর বনি-ইসরাইল আল্লাহ্‌র প্রশংসা করলো এবং রূবেণ-বংশ ও গাদ-বংশের লোকদের নিবাসদেশ বিনাশ করার জন্য যুদ্ধে যাবার সম্বন্ধে আর কিছু বললো না।
{22:34} পরে রূবেণ-বংশ ও গাদ-বংশের লোকেরা সেই কোরবানগাহ্‌র নাম (এদ) রাখল, কেননা (তারা বললো), মাবুদই যে আল্লাহ্‌, এটা আমাদের মধ্যে তার সাক্ষী (এদ) হবে।
{i23:1} বনি-ইসরাইলদের প্রতি হযরত ইউসার সান্ত্বনার কথা
{23:1} অনেক দিন পরে, যখন মাবুদ ইসরাইলকে তাদের চারদিকের সমস্ত দুশমন থেকে বিশ্রাম দিলেন এবং ইউসাও বৃদ্ধ ও অনেক বয়স্ক হলেন।
{23:2} তখন ইউসা সমস্ত ইসরাইল, তাদের প্রাচীনবর্গ, নেতৃবর্গ, বিচারক ও শাসকদের ডেকে এনে বললেন, আমি বৃদ্ধ ও অনেক বয়স্ক হয়েছি।
{23:3} তোমাদের আল্লাহ্‌ মাবুদ তোমাদের জন্য এসব জাতির প্রতি যে যে কাজ করেছেন, তা তোমরা দেখেছ; কেননা তোমাদের আল্লাহ্‌ মাবুদ নিজে তোমাদের পক্ষে যুদ্ধ করেছেন।
{23:4} দেখ, যে যে জাতি অবশিষ্ট আছে এবং জর্ডান থেকে সূর্যাস্ত-গমনের দিকে মহাসমুদ্র পর্যন্ত যেসব জাতিকে আমি উচ্ছিন্ন করেছি, তাদের দেশে আমি তোমাদের বংশগুলোর অধিকার হিসেবে গুলিবাঁট দ্বারা ভাগ করে দিয়েছি।
{23:5} আর তোমাদের আল্লাহ্‌ মাবুদ নিজে তোমাদের সম্মুখ থেকে তাদের ঠেলে ফেলে দেবেন, তোমাদের দৃষ্টিসীমা থেকে তাড়িয়ে দেবেন, তাতে তোমরা তোমাদের আল্লাহ্‌ মাবুদের কালাম অনুসারে তাদের দেশ অধিকার করবে।
{23:6} অতএব তোমরা মূসার শরীয়ত-কিতাবে লেখা সমস্ত কালাম পালন ও রক্ষা করার জন্য সাহস কর; তার ডানে কিংবা বামে ফিরবে না।
{23:7} আর এই জাতিদের যে অবশিষ্ট লোক তোমাদের মধ্যে রইলো, তাদের মধ্যে প্রবেশ করো না, তাদের দেবতাদের নাম নিও না, তাদের নামে শপথ করো না এবং তাদের সেবা ও তাদের সেজ্‌দা করো না;
{23:8} কিন্তু আজ পর্যন্ত যেমন করে আসছ, তেমনি তোমাদের আল্লাহ্‌ মাবুদের প্রতি আসক্ত থাক।
{23:9} কেননা মাবুদ তোমাদের সম্মুখ থেকে বড় ও বলবান জাতিদের তাড়িয়ে দিয়েছেন; আজ পর্যন্ত তোমাদের সম্মুখে কেউ দাঁড়াতে পারে নি।
{23:10} তোমাদের এক জন হাজার জনকে তাড়িয়ে দেয়; কেননা তোমাদের আল্লাহ্‌ মাবুদ তোমাদের যেমন বলেছেন, সেই অনুসারে তিনি নিজে তোমাদের পক্ষে যুদ্ধ করছেন।
{23:11} অতএব তোমরা নিজ নিজ প্রাণের বিষয়ে অতি সাবধান হয়ে তোমাদের আল্লাহ্‌ মাবুদকে মহব্বত করো।
{23:12} নতুবা যদি কোনভাবে পিছনে ফিরে যাও এবং এই জাতিদের শেষ যে লোকেরা তোমাদের মধ্যে অবশিষ্ট আছে, তাদের প্রতি আসক্ত হও, তাদের সঙ্গে বিয়ের সম্বন্ধ স্থাপন কর এবং তাদের কাছে তোমাদের ও তোমাদের কাছে তাদের সমাগম হয়;
{23:13} তবে নিশ্চয় জানবে, তোমাদের আল্লাহ্‌ মাবুদ তোমাদের দৃষ্টিসীমা থেকে এই জাতিদের আর তাড়িয়ে দেবেন না, কিন্তু তারা তোমাদের ফাঁদ ও পাশ এবং তোমাদের কক্ষে কশাঘাত ও তোমাদের চোখের কাঁটাস্বরূপ হয়ে থাকবে, যে পর্যন্ত তোমরা এই উত্তম ভূমি থেকে বিনষ্ট না হও, যে ভূমি তোমাদের আল্লাহ্‌ মাবুদ তোমাদের দিয়েছেন।
{23:14} আর দেখ, সমস্ত দুনিয়ার যে পথ, আজ আমি সেই পথে যাচ্ছি; আর তোমরা অন্তরে ও প্রাণে সকলে এই কথা জেনো যে, তোমাদের আল্লাহ্‌ মাবুদ তোমাদের বিষয়ে যত মঙ্গলের কথা শুনিয়েছিলেন তার মধ্যে একটিও বিফল হয় নি; তোমাদের পক্ষে সকলই সফল হয়েছে, তার একটিও বিফল হয় নি।
{23:15} কিন্তু তোমাদের আল্লাহ্‌ মাবুদ তোমাদের কাছে যেসব মঙ্গলের কথা শুনিয়েছিলেন তা যেমন তোমাদের পক্ষে সফল হল, তেমনি মাবুদ তোমাদের প্রতি সমস্ত অমঙ্গলের কথাও সফল করবেন, যে পর্যন্ত না তিনি তোমাদের এই উত্তম ভূমি থেকে বিনষ্ট করেন, যে ভূমি তোমাদের আল্লাহ্‌ মাবুদ তোমাদের দিয়েছেন।
{23:16} তোমরা যদি তোমাদের আল্লাহ্‌ মাবুদের নির্দেশিত নিয়ম লঙ্ঘন কর, গিয়ে অন্য দেবতাদের সেবা কর ও তাদের কাছে সেজ্‌দা কর, তবে তোমাদের প্রতি মাবুদের ক্রোধ প্রজ্বলিত হবে এবং তাঁর দেওয়া এই উত্তম দেশ থেকে তোমরা শীঘ্রই বিনষ্ট হবে।
{i24:1} বনি-ইসরাইলের বংশগুলোর সঙ্গে মাবুদের নিয়মের নতুনীকরণ
{24:1} ইউসা ইসরাইলের সকল বংশকে শিখিমে একত্র করলেন ও ইসরাইলের প্রাচীনবর্গ, নেতৃবর্গ, বিচারকদের ও শাসকদের ডাকালেন, তাতে তাঁরা আল্লাহ্‌র সাক্ষাতে উপস্থিত হলেন।
{24:2} তখন ইউসা সমস্ত লোককে বললেন, ইসরাইলের আল্লাহ্‌ মাবুদ এই কথা বলেন, পুরাকালে তোমাদের পূর্বপুরুষেরা, ইব্রাহিমের পিতা ও নাহোরের পিতা তেরহ (ফোরাত) নদীর ওপারে বাস করতো; আর তারা অন্য দেবতাদের সেবা করতো।
{24:3} পরে আমি তোমাদের পিতা ইব্রাহিমকে সেই নদীর ওপার থেকে এনে কেনান দেশের সর্বত্র ভ্রমণ করালাম এবং তার বংশ বৃদ্ধি করলাম, আর তাকে ইস্‌হাককে দিলাম।
{24:4} আর ইস্‌হাককে ইয়াকুব ও ইস্‌কে দিলাম; আর আমি ইস্‌কে অধিকার হিসেবে সেয়ীর পর্বত দিলাম; কিন্তু ইয়াকুব ও তার সন্তানেরা মিসরে নেমে গেল।
{24:5} পরে আমি মূসা ও হারুনকে প্রেরণ করলাম এবং মিসরে যে কাজ করলাম, তা দ্বারা সেই দেশকে দণ্ড দিলাম; তারপর তোমাদের বের করে আনলাম।
{24:6} আমি মিসর থেকে তোমাদের পূর্বপুরুষদেরকে বের করার পর তোমরা সমুদ্রের কাছে উপস্থিত হলে; তখন মিসরীয়েরা অনেক রথ ও ঘোড়সওয়ার সৈন্য নিয়ে লোহিত সাগর পর্যন্ত তোমাদের পূর্বপুরুষদের পিছনে পিছনে তাড়া করে আসল।
{24:7} তাতে তারা মাবুদের উদ্দেশে কান্নাকাটি করতে লাগল ও তিনি মিসরীয়দের ও তোমাদের মধ্যে অন্ধকার স্থাপন করলেন এবং তাদের উপরে সমুদ্রকে এনে তাদের আচ্ছন্ন করলেন; আমি মিসরে কি করেছি, তা তোমরা স্বচক্ষে দেখেছ; পরে বহুকাল মরুভূমিতে বাস করলে।
{24:8} তারপর আমি তোমাদের জর্ডানের অন্যপার-নিবাসী আমোরীয়দের দেশে আনলাম; তারা তোমাদের সঙ্গে যুদ্ধ করলো; আর আমি তোমাদের হাতে তাদের অর্পণ করলাম, তাতে তোমরা তাদের দেশ অধিকার করলে; এভাবে আমি তোমাদের সম্মুখ থেকে তাদের বিনষ্ট করলাম।
{24:9} পরে সিপ্পোরের পুত্র মোয়াবের বাদশাহ্‌ বালাক উঠে ইসরাইলের সঙ্গে যুদ্ধ করলো এবং লোক পাঠিয়ে তোমাদের বদদোয়া দেবার জন্য বিয়োরের পুত্র বালামকে ডেকে আনলো।
{24:10} কিন্তু আমি বালামের কথায় কান দিতে সম্মত হলাম না, তাতে সে তোমাদের কেবল দোয়াই করলো; এভাবে আমি তার হাত থেকে তোমাদের উদ্ধার করলাম।
{24:11} পরে তোমরা জর্ডান পার হয়ে জেরিকোতে উপস্থিত হলে; আর জেরিকোর লোকেরা, আমোরীয়, পরিষীয়, কেনানীয়, হিট্টিয়, গির্গাশীয়, হিব্বীয় ও যিবূষীয়েরা তোমাদের সঙ্গে যুদ্ধ করলো, আর আমি তোমাদের হাতে তাদের অর্পণ করলাম।
{24:12} আর তোমাদের সম্মুখ অংশে ভিমরুল প্রেরণ করলাম; তারা তোমাদের সম্মুখ থেকে সেই জনগণ, আমোরীয়দের সেই দুই বাদশাহ্‌কে দূর করে দিল; তোমার তলোয়ার বা ধনুক দ্বারা তা হয় নি।
{24:13} আর তোমরা যে স্থানে শ্রম কর নি এমন একটি দেশ, যার পত্তন কর নি এমন এক দেশ ও যার পত্তন কর নি এমন অনেক নগর আমি তোমাদের দিলাম; তোমরা সেখানে বাস করছো; তোমরা যে আঙ্গুরলতা ও জলপাই গাছ রোপণ কর নি, তার ফল ভোগ করছে।
{24:14} অতএব এখন তোমরা মাবুদকে ভয় কর, সরলতায় ও বিশ্বস্ততায় তাঁর সেবা কর, আর তোমাদের পূর্বপুরুষেরা (ফোরাত) নদীর ওপারে ও মিসরে যে দেবতাদের সেবা করতো, তাদের দূর করে দাও; এবং মাবুদের সেবা কর।
{24:15} যদি মাবুদের সেবা করা তোমাদের মন্দ মনে হয়, তবে যার সেবা করবে, তাকে আজ মনোনীত কর; নদীর ওপারস্থ তোমাদের পূর্বপুরুষদের সেবিত দেবতারা যদি হয়, কিংবা যাদের দেশে তোমরা বাস করছো সেই আমোরীয়দের দেবতারা হয় হোক; কিন্তু আমি ও আমার পরিজন আমরা মাবুদের সেবা করবো।
{24:16} লোকেরা জবাবে বললো, আমরা যে মাবুদকে ত্যাগ করে অন্য দেবতাদের সেবা করবো, তা দূরে থাকুক।
{24:17} কেননা আমাদের আল্লাহ্‌ মাবুদ, তিনিই আমাদের ও আমাদের পিতৃপুরুষদেরকে মিসর দেশ থেকে, গোলামীর গৃহ থেকে, বের করে এনেছেন ও আমাদের দৃষ্টিগোচরে সেই সব মহৎ চিহ্ন-কাজ করেছেন এবং আমরা যে পথে এসেছি, তার সমস্ত পথে ও যে সমস্ত জাতির মধ্য দিয়ে এসেছি, তাদের হাত থেকে তিনিই আমাদের রক্ষা করেছেন;
{24:18} আর মাবুদ এই দেশ-নিবাসী আমোরীয় প্রভৃতি সমস্ত জাতিকে আমাদের সম্মুখ থেকে দূর করে দিয়েছেন; অতএব আমরাও মাবুদের সেবা করবো; কেননা তিনিই আমাদের আল্লাহ্‌।
{24:19} ইউসা লোকদের বললেন, তোমরা মাবুদের সেবা করতে পার না; কেননা তিনি পবিত্র আল্লাহ্‌, স্বগৌরব রক্ষণে উদ্যোগী আল্লাহ্‌; তিনি তোমাদের অধর্ম ও গুনাহ্‌ মাফ করবেন না।
{24:20} তোমরা যদি মাবুদকে ত্যাগ করে বিজাতীয় দেবতাদের সেবা কর, তবে আগে তোমাদের মঙ্গল করলেও পরে তিনি ফিরে দাঁড়াবেন, তোমাদের অমঙ্গল করবেন ও তোমাদের সংহার করবেন।
{24:21} তখন লোকেরা ইউসাকে বললো, না, আমরা মাবুদেরই সেবা করবো।
{24:22} ইউসা লোকদের বললেন, তোমরা তোমাদের বিষয়ে তোমরা নিজেরাই সাক্ষী হলে যে, তোমরা মাবুদের সেবা করার জন্য তাঁকেই মনোনীত করেছ। তারা বললো, সাক্ষী হলাম।
{24:23} (তিনি বললেন,) তবে এখন তোমাদের মধ্যস্থিত বিজাতীয় দেবতাদেরকে দূর করে দাও ও স্ব স্ব অন্তর ইসরাইলের আল্লাহ্‌ মাবুদের দিকে রাখ।
{24:24} তখন লোকেরা ইউসাকে বললো, আমরা আমাদের আল্লাহ্‌ মাবুদেরই সেবা করবো ও তাঁর হুকুম পালন করবো।
{24:25} তাতে ইউসা সেই দিনে লোকদের সঙ্গে নিয়ম স্থির করলেন, তিনি শিখিমে তাদের জন্য বিধি ও অনুশাসন স্থাপন করলেন।
{24:26} তারপর ইউসা ঐ সমস্ত কথা আল্লাহ্‌র শরীয়ত গ্রন্থে লিখলেন এবং একখানি বড় পাথর নিয়ে মাবুদের পবিত্র স্থানের নিকটবর্তী এলা গাছের তলে স্থাপন করলেন।
{24:27} পরে ইউসা সমস্ত লোককে বললেন, দেখ, এই পাথরখানি আমাদের বিষয়ে সাক্ষী হবে; কেননা মাবুদ আমাদের যেসব কথা বললেন, তাঁর সেসব কথা এই পাথরখানি শুনল; অতএব এটাই তোমাদের বিষয়ে সাক্ষী হবে, পাছে তোমরা তোমাদের আল্লাহ্‌কে অস্বীকার কর।
{24:28} পরে ইউসা লোকদেরকে নিজ নিজ অধিকারভুক্ত অঞ্চলে বিদায় করলেন।
{i24:29} হযরত ইউসার ও ইমাম ইলিয়াসরের মৃত্যু
{24:29} এসব ঘটনার পরে নূনের পুত্র, মাবুদের গোলাম ইউসা একশত দশ বছর বয়সে ইন্তেকাল করলেন।
{24:30} পরে লোকেরা গাশ পর্বতের উত্তরে পর্বতময় আফরাহীম প্রদেশস্থ তিন্নৎ-সেরহে তাঁর অধিকারের অঞ্চলে তাঁকে দাফন করলো।
{24:31} ইউসার সমস্ত জীবনকালে এবং যে প্রাচীনবর্গরা ইউসার ইন্তেকালের পরে জীবিত ছিলেন ও ইসরাইলের জন্য মাবুদের কৃত সমস্ত কাজের কথা জানতেন, তাঁদেরও সমস্ত জীবনকালে বনি-ইসরাইল মাবুদের সেবা করলো।
{24:32} আর বনি-ইসরাইল ইউসুফের অস্থি, যা মিসর থেকে এনেছিল, তা শিখিমে সেই ভূমিখণ্ডে সমাহিত করলো, যা ইয়াকুব এক শত রূপার মুদ্রা দিয়ে শিখিমের পিতা হমোরের সন্তানদের কাছ থেকে ক্রয় করেছিলেন; আর তা ইউসুফ-বংশের অধিকারভুক্ত হল।
{24:33} পরে হারুনের পুত্র ইলিয়াসর ইন্তেকাল করলেন; আর লোকেরা তাঁকে তাঁর পুত্র পীনহসের পাহাড়ে দাফন করলো, পর্বতময় আফরাহীম প্রদেশের সেই পাহাড় তাঁকে দেওয়া হয়েছিল।
