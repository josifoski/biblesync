{i1:1} প্রথম খণ্ড (জবুর 1-41) জবুর
{1:1} সুখী সেই ব্যক্তি, যে দুষ্টদের মন্ত্রণায় চলে না, গুনাহ্‌গারদের পথে দাঁড়ায় না, নিন্দুকদের সভায় বসে না।
{1:2} কিন্তু মাবুদের শরীয়তে আনন্দ করে, তাঁর শরীয়ত দিনরাত ধ্যান করে।
{1:3} সে পানির স্রোতের তীরে লাগানো গাছের মত হবে, যা যথা সময়ে ফল দেয়, যার পাতা ম্লান হয় না; আর সে যা কিছু করে, তাতেই কৃতকার্য হয়।
{1:4} দুষ্টরা সেরকম নয়; কিন্তু তারা বায়ুচালিত তুষের মত।
{1:5} এজন্য দুষ্টরা বিচারে টিকবে না, গুনাহ্‌গারেরা ধার্মিকদের জমায়েতে দাঁড়াবে না।
{1:6} কারণ ধার্মিকদের পথের উপর মাবুদের দৃষ্টি আছে, কিন্তু দুষ্টদের পথ বিনষ্ট হবে।
{i2:1} জবুর
{2:1} জাতিবৃন্দ কেন কলহ করে? লোকবৃন্দ কেন অনর্থক বিষয় নিয়ে ধ্যান করে?
{2:2} দুনিয়ার বাদশাহ্‌রা দণ্ডায়মান হয়, শাসনকর্তারা একসঙ্গে মন্ত্রণা করে, মাবুদের বিরুদ্ধে এবং তাঁর অভিষিক্ত ব্যক্তির বিরুদ্ধে;
{2:3} বলে, ‘এসো, আমরা ওদের বন্ধন ছিঁড়ে ফেলি, নিজের কাছ থেকে ওদের দড়ি খুলে ফেলি।’
{2:4} যিনি বেহেশতে উপবিষ্ট, তিনি হাসবেন; মাবুদ তাদের বিদ্রূপ করবেন।
{2:5} তখন তিনি ক্রোধে তাদের সঙ্গে কথা বলবেন, কোপে তাদেরকে ভয় দেখাবেন।
{2:6} আমিই আমার বাদশাহ্‌কে স্থাপন করেছি আমার পবিত্র সিয়োন পর্বতে।
{2:7} আমি মাবুদের নির্দেশের কথা বলবো; তিনি আমাকে বললেন, তুমি আমার পুত্র, আজ আমি তোমাকে জন্ম দিয়েছি।
{2:8} আমার কাছে যাচ্ঞা কর, আমি তোমাকে উত্তরাধিকার হিসেবে জাতিদেরকে দেব, দুনিয়ার প্রান্তগুলো তোমার অধিকারে এনে দেব।
{2:9} তুমি লোহার দণ্ড দ্বারা তাদেরকে ভাঙ্গবে, কুম্ভকারের পাত্রের মত খণ্ড-বিখণ্ড করবে।
{2:10} অতএব এখন বাদশাহ্‌গণ! বিবেচক হও; দুনিয়ার বিচারকগণ! শাসন গ্রহণ কর।
{2:11} তোমরা সভয়ে মাবুদের এবাদত কর, সকম্পে উল্লাস কর।
{2:12} পুত্রকে চুম্বন কর, পাছে তিনি ক্রুদ্ধ হন ও তোমরা পথে বিনষ্ট হও, কারণ ক্ষণমাত্রে তাঁর ক্রোধ প্রজ্বলিত হবে। সুখী তারা সকলে, যাঁরা তাঁর মধ্যে আশ্রয় নেয়।
{i3:1} জবুর
{3:1} হে মাবুদ, আমার বিপক্ষ কত বৃদ্ধি পেয়েছে। অনেকে আমার বিরুদ্ধে উঠছে।
{3:2} অনেকে আমার প্রাণের উদ্দেশে বলছে, আল্লাহ্‌র কাছে ওর জন্য কোন সাহায্য নেই। [সেলা।]
{3:3} কিন্তু, হে মাবুদ, তুমিই আমার বেষ্টনকারী ঢাল, আমার গৌরব ও আমার মস্তক উত্তোলনকারী।
{3:4} আমি স্বরবে মাবুদকে ডাকি, আর তিনি তাঁর পবিত্র পর্বত থেকে আমাকে উত্তর দেন। [সেলা।]
{3:5} আমি শয়ন করলাম ও নিদ্রা গেলাম, আমি জাগ্রত হলাম; কারণ মাবুদ আমাকে ধারণ করেন।
{3:6} আমি হাজার হাজার লোককেও ভয় পাব না, যারা আমার বিরুদ্ধে চারদিকে যুদ্ধাস্ত্রে সজ্জিত হয়েছে।
{3:7} হে মাবুদ, উঠ; হে আমার আল্লাহ্‌ আমার উদ্ধার কর; কেননা তুমি আমার সমস্ত দুশমনের চোয়ালে আঘাত করেছ, তুমি দুষ্টদের সমস্ত দাঁত ভেঙ্গে দিয়েছ।
{3:8} উদ্ধার মাবুদেরই কাছে; তোমার লোকদের উপরে তোমার দোয়া বর্ষিত হোক। [সেলা।]
{i4:1} জবুর
{4:1} হে আমার ধার্মিকতার আল্লাহ্‌, আমি ডাকলে আমাকে উত্তর দাও। সঙ্কটে তুমি আমাকে মনের প্রশস্ততা দিয়েছ; আমাকে রহম কর, আমার মুনাজাত শোন।
{4:2} হে মানব সন্তানেরা কতকাল আমার সম্মান অপমানে পরিণত করবে? কতকাল অসার কথা ভালবাসবে ও মিথ্যা কথার খোঁজ করবে? [সেলা।]
{4:3} তোমরা জেনো মাবুদ নিজের বিশ্বস্ত লোককে নিজের জন্য পৃথক করে রেখেছেন; আমি মাবুদকে ডাকলে তিনি শুনবেন।
{4:4} তোমরা ভয় কর, গুনাহ্‌ করো না, তোমাদের বিছানার উপরে মনে মনে কথা বল ও নীরব হও। [সেলা।]
{4:5} তোমরা ধার্মিকতায় কোরবানী দেও, আর মাবুদের উপর ভরসা রাখ।
{4:6} অনেকে বলে, কে আমাদেরকে মঙ্গল দেখাবে? হে মাবুদ আমাদের প্রতি নিজের মুখের আলো উদিত কর।
{4:7} তুমি আমার অন্তঃকরণে এমন আনন্দ দিয়েছ, যা ওদের শস্য ও প্রচুর আঙ্গুর-রসের সময়েও হয় না।
{4:8} আমি শান্তিতে শয়ন করবো, নিদ্রাও যাব; কেননা, হে মাবুদ, তুমিই একাকী আমাকে নির্ভয়ে বাস করতে দিচ্ছ।
{i5:1} জবুর
{5:1} হে মাবুদ, আমার কথায় কান দাও, আমার কাতরোক্তিতে মনোযোগ কর।
{5:2} হে আমার বাদশাহ্‌, হে আমার আল্লাহ্‌, আমার আর্তনাদের স্বর শোন, কেননা আমি তোমারই কাছে মুনাজাত করছি।
{5:3} হে মাবুদ খুব ভোরে তুমি আমার আবেদন শুনবে; প্রভাতে আমি তোমার উদ্দেশে মুনাজাত সাজিয়ে অপেক্ষায় থাকব।
{5:4} কেননা তুমি দুষ্টতাপ্রিয় আল্লাহ্‌ নও, মন্দ তোমার মেহমান হতে পারে না।
{5:5} গর্বিত লোকেরা তোমার সাক্ষাতে দাঁড়াবে না, তুমি সমস্ত দুর্বৃত্তদের ঘৃণা করে থাক।
{5:6} তুমি মিথ্যাবাদীদের বিনষ্ট করবে, মাবুদ রক্তপাতী ও ছলনাপ্রিয়কে ঘৃণা করেন।
{5:7} কিন্তু আমি তোমার প্রচুর অটল মহব্বতের দরুন তোমার গৃহে প্রবেশ করবো, তোমার পবিত্র বায়তুল-মোকাদ্দসের অভিমুখে ভয়ে তোমাকে সেজ্‌দা করবো।
{5:8} হে মাবুদ, আমার গুপ্ত দুশমনদের হেতু তুমি তোমার ধর্মশীলতায় আমাকে চালাও, আমার সম্মুখে তোমার পথ সরল কর।
{5:9} কেননা ওদের মুখে স্থিরতা কিছুই নেই; তাদের অন্তর দুষ্টতায় পূর্ণ, তাদের কণ্ঠ অনাবৃত কবরস্বরূপ, তারা তাদের জিহ্বা দ্বারা প্রতারণা করে।
{5:10} হে আল্লাহ্‌ তাদেরকে দোষী কর, তারা নিজেদের মন্ত্রণায় পতিত হোক, তুমি তাদের প্রচুর অধর্মের জন্য তাদেরকে তাড়িয়ে দাও, কেননা তারা তোমার বিদ্রোহী হয়েছে।
{5:11} কিন্তু যারা তোমার মধ্যে আশ্রয় নেয় তারা সকলে আহ্লাদিত হোক, তারা চিরকাল আনন্দ গান করুক, কেননা তুমি তাদেরকে রক্ষা করছো; যারা তোমার নাম ভালবাসে, তারা তোমাতে উল্লাস করুক।
{5:12} কেননা তুমি ধার্মিককে দোয়া করবে, হে মাবুদ, তুমি ঢালের মত তাকে প্রসন্নতায় বেষ্টন করবে।
{i6:1} জবুর
{6:1} হে মাবুদ, ক্রোধে আমাকে ভর্ৎসনা করো না, কোপে আমাকে শাসন করো না।
{6:2} হে মাবুদ আমাকে রহম কর, কেননা আমি ম্লান হয়েছি; হে মাবুদ আমাকে সুস্থ কর, কেননা আমার সমস্ত অস্থি ভয়ে কাঁপছে।
{6:3} আমার প্রাণও ভীষণ ভয় পেয়েছে; আর তুমি, হে মাবুদ, আর কত কাল?
{6:4} হে মাবুদ ফিরে এসো, আমার প্রাণ রক্ষা কর, তোমার অটল মহব্বতের গুণে আমাকে উদ্ধার কর।
{6:5} কেননা মৃত্যুতে তোমাকে স্মরণ করা যায় না, পাতালে কে তোমার প্রশংসা করবে? আমি কাতর আর্তনাদ করতে করতে শ্রান্ত হয়েছি;
{6:6} প্রতি রাতে আমি বিছানা ভাসাই, আমি নেত্রজলে পালঙ্ক ভিজাই।
{6:7} মনস্তাপে আমার চোখ ক্ষীণ হচ্ছে; আমার সকল দুশমনের জন্য তা দুর্বল হচ্ছে।
{6:8} হে অধর্মাচারী সকলে, আমা থেকে দূর হও, কেননা মাবুদ আমার কান্নার আওয়াজ শুনেছেন।
{6:9} মাবুদ আমার ফরিয়াদ শুনেছেন; মাবুদ আমার মুনাজাত গ্রাহ্য করবেন।
{6:10} আমার সমস্ত দুশমন লজ্জিত হবে ও ভীষণ ভয় পাবে; তারা ফিরে যাবে, হঠাৎ লজ্জিত হবে।
{i7:1} জবুর
{7:1} হে মাবুদ, আমার আল্লাহ্‌, আমি তোমারই আশ্রয় নিয়েছি; আমার সকল তাড়নাকারী থেকে আমাকে নিস্তার কর, আমাকে উদ্ধার কর।
{7:2} পাছে দুশমন সিংহের মত আমার প্রাণ ছিন্নভিন্ন করে, খণ্ড খণ্ড করে, যখন রক্ষাকারী কেউ নেই।
{7:3} হে মাবুদ, আমার আল্লাহ্‌, যদি আমি সেই কাজ করে থাকি, যদি আমার হাতে অন্যায় লেগে থাকে;
{7:4} যদি আমি বন্ধুর অপকার করে থাকি, (বরং যে অকারণে আমার দুশমন, তাকেও উদ্ধার করেছি), তবে দুশমন দৌঁড়ে আমার প্রাণ ধরুক,
{7:5} আমার জীবন ভূমিতে দলিত করুক, এ বং আমার গৌরব ধূলিসাৎ করুক। [সেলা।]
{7:6} হে মাবুদ, ক্রোধভরে উত্থান কর, আমার দুশমনদের ক্রোধের প্রতিকূলে উঠ, আমার পক্ষে জাগ্রত হও; তুমি বিচারের হুকুম দিয়েছ।
{7:7} জাতিরা তোমার চারপাশে জমায়েত হোক; তাদের উপরে তুমি উঁচু স্থানে তোমার আসনে বস।
{7:8} মাবুদ জাতিদের বিচার করেন; হে মাবুদ, আমার ধার্মিকতা ও আমার আন্তরিক সিদ্ধতানুসারে আমার বিচার কর।
{7:9} আরজ করি, দুষ্টদের নাফরমানী শেষ হোক, কিন্তু ধার্মিককে সুস্থির কর; ধর্মময় আল্লাহ্‌ তো অন্তঃকরণ ও মর্মের পরীক্ষক।
{7:10} আল্লাহ্‌ আমার ঢালধারী, তিনি সরল চিত্তদের রক্ষাকর্তা।
{7:11} আল্লাহ্‌ ধর্মময় বিচারকর্তা; তিনি প্রতিদিন ক্রোধকারী আল্লাহ্‌।
{7:12} মানুষ যদি না ফেরে, তবে তিনি তাঁর তলোয়ারে শান দেবেন; তিনি নিজের ধনুকে চাড়া দিয়েছেন, তা প্রস্তুত করেছেন।
{7:13} ওর জন্য তিনি মৃত্যুর অস্ত্রশস্ত্র প্রস্তুত করেছেন; তিনি নিজের বাণগুলো অগ্নিবাণে পরিণত করেন।
{7:14} দেখ, সে অধর্ম গর্ভে ধারণ করে, উপদ্রবে পূর্ণগর্ভ হয়, মিথ্যাকে প্রসব করে।
{7:15} সে কূপ খনন করে গভীর করেছে, কিন্তু নিজের খনন করা গর্তে নিজেই পড়লো।
{7:16} তার জুলুম তারই মাথায় ফিরবে, তার দৌরাত্ম্য তারই মাথার উপর নেমে আসবে।
{7:17} আমি মাবুদের ধর্মশীলতানুসারে তাঁর শুকরিয়া আদায় করবো, সর্বশক্তিমান মাবুদের নামের প্রশংসা গান করবো।
{i8:1} জবুর
{8:1} হে মাবুদ, আমাদের প্রভু, সারা দুনিয়াতে তোমার নাম কেমন মহিমান্বিত। তুমি আসমানের উর্ধ্বেও তোমার মহিমা সংস্থাপন করেছ।
{8:2} তুমি শিশু ও দুগ্ধপোষ্যদের মুখ থেকে শক্তির ভিত্তিমূল স্থাপন করেছ, তোমার বৈরিদের হেতুই করেছ, যেন দুশমন ও বিপক্ষকে ক্ষান্ত কর।
{8:3} আমি তোমার অঙ্গুলি-নির্মিত আসমানগুলো, তোমার স্থাপিত চন্দ্র ও তারা নিরীক্ষণ করি,
{8:4} (বলি), মানুষ কি যে, তুমি তাকে স্মরণ কর? মানুষ সন্তানই বা কি যে, তার তত্ত্বাবধান কর?
{8:5} তুমি আল্লাহ্‌র চেয়ে তাদের অল্পই ন্যূন করেছ, গৌরব ও মহিমার মুকুটে বিভূষিত করেছ।
{8:6} তোমার হস্তকৃত বস্তুগুলোর উপরে তাকে কর্তৃত্ব দিয়েছ, তুমি সকলই তার পায়ের তলায় রেখেছ;
{8:7} সমস্ত ভেড়া ও গরু, আর বন্য সমস্ত পশু,
{8:8} শূন্যের পাখিরা এবং সাগরের মাছ, যা কিছু সমুদ্রপথগামী।
{8:9} হে মাবুদ, আমাদের প্রভু, সারা দুনিয়াতে তোমার নাম কেমন মহিমান্বিত।
{i9:1} জবুর
{9:1} আমি সর্বান্তঃকরণে মাবুদের শুকরিয়া আদায় করবো, তোমার সমস্ত অলৌকিক কাজ বর্ণনা করবো।
{9:2} আমি তোমাতে আনন্দ ও উল্লাস করবো; হে সর্বশক্তিমান, আমি তোমার নামের প্রশংসা গাইব।
{9:3} যখন আমার দুশমনেরা ফিরে যায়, তখন তোমার সাক্ষাতে উচোট খায় ও বিনষ্ট হয়।
{9:4} কেননা তুমি আমার বিচার ও ঝগড়া নিষ্পন্ন করেছ, তুমি সিংহাসনে বসে ধার্মিকতার বিচার করেছ।
{9:5} তুমি জাতিদেরকে ভর্ৎসনা করেছ, দুষ্টকে সংহার করেছ, তুমি অনন্তকালের জন্য তাদের নাম লোপ করেছ।
{9:6} দুশমনরা শেষ হয়েছে, চিরতরে উৎসন্ন হয়েছে; তুমি সমস্ত নগর ধ্বংস করেছ; তাদের নাম পর্যন্ত মুছে গেছে।
{9:7} কিন্তু মাবুদ চিরকাল সমাসীন থাকবেন; তিনি বিচারার্থে তাঁর সিংহাসন স্থাপন করেছেন।
{9:8} আর তিনিই ধর্মশীলতায় দুনিয়ার বিচার করবেন, ন্যায়ে জাতিদের শাসন করবেন।
{9:9} আর মাবুদ হবেন ক্লিষ্টের জন্য উঁচু দুর্গ, সঙ্কটের সময়ে সুউচ্চ দুর্গ।
{9:10} যারা তোমার নাম জানে, তারা তোমার উপর ভরসা রাখবে; কেননা হে মাবুদ, তুমি তোমার অন্বেষণকারীদেরকে পরিত্যাগ কর নি।
{9:11} তোমরা সিয়োন-নিবাসী মাবুদের প্রশংসা গাও; জাতিদের মধ্যে তাঁর সমস্ত কাজের কথা জানাও।
{9:12} কেননা যিনি রক্তপাতের অনুসন্ধান করেন, তিনি নিহতদেরকে স্মরণ করেন; তিনি দুঃখীদের কান্না ভুলে যান না;
{9:13} হে মাবুদ, আমার প্রতি রহম কর; বিদ্বেষী লোক হতে আমার যে দুঃখ ঘটে, তা দেখ, তুমিই মৃত্যুদ্বার থেকে আমাকে তুলে আন;
{9:14} এজন্য আমি তোমার সমস্ত প্রশংসা তবলিগ করবো; সিয়োন-কন্যার তোরণদ্বারগুলোতে, আমি তোমার উদ্ধারে উল্লাস করবো।
{9:15} জাতিরা নিজেদের কৃত খাতে তলিয়ে গেছে; তারা গোপনে যে জাল পেতেছিল, তাতে তাদেরই পা জড়িয়ে গেছে।
{9:16} মাবুদ নিজের পরিচয় দিয়েছেন; তিনি বিচার সাধন করেছেন; নিজের কাজে নিজেই আবদ্ধ হয়েছে। [হিগায়োন। সেলা।]
{9:17} দুষ্টেরা পাতালে ফিরে যাবে, যেসব জাতি আল্লাহ্‌কে ভুলে যায়, তারাও যাবে।
{9:18} কারণ দরিদ্র নিয়ত বিস্মৃতির পাত্র থাকবে না, দুঃখীদের আশা চিরতরে বিনষ্ট হবে না।
{9:19} হে মাবুদ, উঠ; মানুষ প্রবল না হোক, তোমার সাক্ষাতে জাতিরা বিচার যেন পায়।
{9:20} হে মাবুদ, তাদেরকে ভয় দেখাও; জাতিরা জানুক যে, তারা মানুষমাত্র। [সেলা।]
{i10:1} জবুর
{10:1} হে মাবুদ, কেন দূরে দাঁড়িয়ে থাক? সঙ্কটের সময়ে কেন লুকিয়ে থাক?
{10:2} দুষ্টের অহংকারে দুঃখীকে অত্যাচার করে, ওদের কল্পিত ছলে ওরাই ধরা পড়ুক।
{10:3} কেননা দুষ্ট নিজের মনোবাসনার গর্ব করে, লোভী মাবুদকে বদদোয়া দেয়, অবজ্ঞা করে।
{10:4} দুষ্ট লোক সদর্পে বলে তিনি অনুসন্ধান করবেন না; আল্লাহ্‌ নেই, এ-ই তার চিন্তার সার।
{10:5} দুষ্টের পথ সর্বদা উন্নতির দিকে, তোমার সমস্ত বিচার ঊর্ধ্বে, তার দৃষ্টির বহির্ভূত থাকে; সমস্ত বিপক্ষের প্রতি সে ফুৎকার করে।
{10:6} সে মনে মনে বলে আমি বিচলিত হব না, পুরুষানুক্রমে কখনও বিপদগ্রস্ত হব না।
{10:7} তার মুখ বদদোয়া, ছলনা ও শঠতায় পূর্ণ; তার জিহ্বার নিচে জুলুম ও অন্যায় থাকে।
{10:8} সে গ্রামের গুপ্ত স্থানে বসে থাকে, নিভৃত স্থানে নির্বোধকে খুন করে; তার চোখ এতিমকে ধরবার জন্য লুকিয়ে থাকে।
{10:9} সিংহ যেমন গহ্বরে, সে তেমনি গুপ্তস্থানে থাকে, দুঃখীকে ধরবার জন্য অন্তরালে থাকে; সে দুঃখীকে ধরে, নিজের জালে টানে।
{10:10} সে ওঁৎ পেতে থাকে, সে অবনত হয়, এতিমরা তার প্রবল থাবার নিচে পড়ে।
{10:11} সে মনে মনে বলে, আল্লাহ্‌ ভুলে গেছেন, তিনি মুখ লুকিয়েছেন, কখনও দেখবেন না;
{10:12} হে মাবুদ, উঠ; হে আল্লাহ্‌, তোমার হাত বাড়িয়ে দাও। দুঃখীদেরকে ভুলে যেও না।
{10:13} দুষ্ট কেন আল্লাহ্‌কে অবজ্ঞা করে? কেন মনে মনে বলে, তুমি অনুসন্ধান করবে না?
{10:14} তুমি দেখেছ, কেননা তুমি জুলুম ও দুর্দশার প্রতি দৃষ্টিপাত করছো, যেন তার প্রতিকার নিজের হাতে কর; এতিম তো তোমারই উপরে তার ভার তুলে দেয়; তুমিই এতিমের সহায়।
{10:15} দুর্বৃত্তদের বাহু ভেঙ্গে ফেল, দুর্বৃত্তের নাফরমানীর অনুসন্ধান কর, যতদিন লেশমাত্র না থাকে।
{10:16} মাবুদ অনন্তকালীন বাদশাহ্‌; জাতিরা তাঁর দেশ থেকে ধ্বংস হয়ে গেছে।
{10:17} হে মাবুদ, তুমি নম্রদের আকাঙ্খা শুনেছ; তুমি তাদের অন্তর সুস্থির করবে, তুমি তাদের ফরিয়াদ শুনবে;
{10:18} এতিম ও নির্যাতিত লোকদের বিচার করার জন্য, যেন মাটির সৃষ্ট মানুষ আর দুর্দান্ত না থাকে।
{i11:1} জবুর
{11:1} আমি মাবুদের আশ্রয় নিয়েছি; তোমরা কি ভেবে আমার প্রাণকে বল, পাখির মত তোমাদের পর্বতে উড়ে যাও;
{11:2} কেননা দেখ, দুষ্টরা ধনুকে চাড়া দিচ্ছে, নিজ নিজ তীর গুণে যোগ করছে, যেন সরলচিত্তদের অন্ধকারে বিদ্ধ করে;
{11:3} যদি সমস্ত মূলবস্তু উৎপাটিত হয়, তবে ধার্মিক কি করবে?
{11:4} মাবুদ তাঁর পবিত্র বায়তুল মোকাদ্দসে আছেন; মাবুদের সিংহাসন বেহেশতে; তাঁর দৃষ্টি নিরীক্ষণ করছে, তাঁর চোখ মানবজাতিকে পরীক্ষা করছে।
{11:5} মাবুদ ধার্মিকের ও দুষ্টের পরীক্ষা করেন, এবং দৌরাত্ম্য প্রিয় লোক তাঁর প্রাণের ঘৃণাস্পদ।
{11:6} তিনি দুষ্টদের উপরে জ্বলন্ত কয়লা বর্ষণ করবেন, উত্তপ্ত বায়ু তাদের পানপাত্রের পেয় দ্রব্য হবে।
{11:7} কেননা মাবুদ ধর্মময়, ধর্মকর্মই ভালবাসেন; সরল লোক তাঁর মুখ দর্শন করবেন।
{i12:1} জবুর
{12:1} হে মাবুদ সাহায্য কর, কেননা আল্লাহ্‌ভক্ত লোপ পেল; মানবজাতির মধ্যে বিশ্বস্ত লোক শেষ হল।
{12:2} প্রত্যেক জন প্রতিবেশীর সঙ্গে মিথ্যা কথা বলে; চাটুকার ওষ্ঠাধরে ও দ্বিধাচিত্তে কথা বলে।
{12:3} মাবুদ সমস্ত চাটুকার ওষ্ঠাধর ও দর্পিত জিহ্বা কেটে ফেলেন;
{12:4} ওরা বলে, আমরা জিহ্বা দ্বারা প্রবল হব, আমাদের ওষ্ঠ আমাদেরই; আমাদের মালিক কে?
{12:5} দুঃখীদের সর্বনাশ, দীনহীনের কাতরোক্তির দরুন, আমি এখন উঠবো, মাবুদ বলেন, যারা নিরাপদে থাকার আকাঙ্খা করে আমি তাদের নিরাপদে রাখব।
{12:6} মাবুদের সমস্ত কালাম নির্মল কালাম; তা মাটির উপরে আগুনের চুল্লিতে খাঁটি করা রূপার মত, সাতবার পরিষ্কৃত রূপার মত।
{12:7} হে মাবুদ, তুমিই তাদের রক্ষা করবে, চিরতরে এই কালের মানুষ থেকে উদ্ধার করবে।
{12:8} দুষ্টরা চারদিকে ঘুরে বেড়ায়, যখন মানবজাতির মধ্যে নাফরমানী প্রশংসিত হয়।
{i13:1} জবুর
{13:1} কত কাল, মাবুদ, আমাকে নিয়ত ভুলে থাকবে? কত কাল আমা থেকে তোমার মুখ লুকিয়ে রাখবে?
{13:2} কত কাল আমি প্রাণের মধ্যে ব্যথা বহন করবো, অন্তরের মধ্যে বিষাদকে সারা দিন রাখব? কত কাল দুশমন আমার উপরে প্রবল থাকবে?
{13:3} হে মাবুদ, আমার আল্লাহ্‌, দৃষ্টিপাত কর, আমাকে উত্তর দাও; আমার চোখ আলোকময় কর, পাছে আমি মৃত্যু-নিদ্রায় নিদ্রিত হই;
{13:4} পাছে দুশমন বলে, আমি তাকে জয় করেছি; পাছে আমি বিচলিত হলে দুশমনরা উল্লাস করে।
{13:5} কিন্তু আমি তোমার অটল মহব্বতে নির্ভর করেছি; আমার অন্তর তোমার উদ্ধারে উল্লসিত হবে।
{13:6} আমি মাবুদের উদ্দেশে গজল গাইব, কেননা তিনি আমার মঙ্গল করেছেন।
{i14:1} জবুর
{14:1} মূঢ় মনে মনে বলেছে, “আল্লাহ্‌ নেই”। তারা নষ্ট, তারা ঘৃণার কাজ করেছে; সৎকর্ম করে এমন কেউই নেই।
{14:2} মাবুদ বেহেশত থেকে মানবজাতির প্রতি নিরীক্ষণ করলেন; দেখতে চাইলেন, বুদ্ধিপূর্বক কেউ চলে কি না, আল্লাহ্‌র খোঁজ করে এমন কেউ আছে কি না।
{14:3} সকলে বিপথে গেছে, সকলেই একসঙ্গে খারাপ হয়ে গেছে; সৎকর্ম করে এমন কেউই নেই, এক জনও নেই।
{14:4} তাদের কি কোন জ্ঞান নেই, যে সমস্ত দুর্বৃত্তরা খাদ্য গ্রাস করার মত আমার লোকদেরকে গ্রাস করে, মাবুদকে ডাকে না?
{14:5} ঐ সব লোকেরা ভীষণ ভয় পেয়েছে; কেননা আল্লাহ্‌ ধার্মিক বংশের মধ্যবর্তী।
{14:6} তোমরা দরিদ্রের পরিকল্পনাকে লজ্জিত করছো; কেননা মাবুদ তার আশ্রয়।
{14:7} আহ! ইসরাইলের উদ্ধার সিয়োন থেকে উপস্থিত হোক। মাবুদ যখন তাঁর লোকদের বন্দীত্ব ফেরাবেন, তখন ইয়াকুব উল্লসিত হবে, ইসরাইল আনন্দ করবে।
{i15:1} জবুর
{15:1} হে মাবুদ, তোমার তাঁবুতে কে প্রবাস করবে? তোমার পবিত্র পর্বতে কে বসতি করবে?
{15:2} যে ব্যক্তি সিদ্ধ আচরণ ও ধর্মকর্ম করে, এবং অন্তরে সত্য কথা বলে।
{15:3} যে অপবাদ জিহ্বাগ্রে আনে না, বন্ধুর অপকার করে না, নিজের প্রতিবেশীর দুর্নাম করে না।
{15:4} যার দৃষ্টিতে দুষ্টলোক তুচ্ছনীয় হয়; যে মাবুদের ভয়কারীদের মান্য করে, শপথ করলে ক্ষতি হলেও অন্যথা করে না;
{15:5} সুদের জন্য টাকা ধার দেয় না, নির্দোষের বিরুদ্ধে ঘুষ নেয় না; এসব কাজ যে করে, সে কখনও বিচলিত হবে না।
{i16:1} জবুর
{16:1} হে আল্লাহ্‌, আমাকে রক্ষা কর, কেননা আমি তোমার আশ্রয় নিয়েছি।
{16:2} আমি মাবুদকে বলেছি তুমিই আমার প্রভু; তুমি ছাড়া আর কিছুতে আমার মঙ্গল নেই।
{16:3} দুনিয়াতে যে পবিত্র ব্যক্তিরা থাকেন, তাঁরা আদরণীয়, আমার সমস্ত প্রীতির পাত্র।
{16:4} যারা দেব-দেবতাকে উপহার দেয় তাদের যাতনা বৃদ্ধি পাবে; রক্তরূপ তাদের পেয় নৈবেদ্য আমি উৎসর্গ করবো না, আমার ওষ্ঠাধরে তাদের নাম নেব না।
{16:5} মাবুদ আমার বেছে নেওয়া সম্পত্তি ও আমার পানপাত্র; তুমিই আমার অধিকার স্থায়ী করেছ।
{16:6} আমার জন্য সীমারেখা মনোহর স্থানে পড়েছে, আমার অধিকার আমার পক্ষে শোভাযুক্ত।
{16:7} আমি মাবুদের শুকরিয়া আদায় করবো, তিনিই আমাকে মন্ত্রণা দিয়েছেন, রাতেও আমার অন্তর আমাকে প্রবোধ দেয়।
{16:8} আমি মাবুদকে নিয়ত সম্মুখে রেখেছি; তিনি তো আমার দক্ষিণে, আমি বিচলিত হব না।
{16:9} এজন্য আমার অন্তর আনন্দিত, ও আমার গৌরব উল্লসিত হল; আমার দেহও নির্ভয়ে বাস করবে।
{16:10} কারণ তুমি আমার প্রাণ পাতালে পরিত্যাগ করবে না, তুমি নিজের বিশ্বস্ত গোলামের ক্ষয় দেখতে দেবে না।
{16:11} তুমি আমাকে জীবনের পথ জানাবে, তোমার সম্মুখে তৃপ্তিকর আনন্দ, তোমার ডান হাতে নিত্য সুখভোগ।
{i17:1} জবুর
{17:1} হে মাবুদ, ন্যায় আবেদন শোন, আমার কাতরোক্তিতে মনোযোগ দাও, আমার মুনাজাতে কান দাও; তা ছলনার ওষ্ঠাধর থেকে বের হয়।
{17:2} তোমার সাক্ষাতে আমার বিচার নিষ্পত্তি হোক; যা ন্যায্য, তার প্রতি তোমার দৃষ্টি পড়ুক।
{17:3} তুমি আমার অন্তর পরীক্ষা করেছ, রাতের বেলায় আমার তত্ত্বানুসন্ধান করেছ, তুমি আমাকে পরীক্ষা করেছ, কিছু পাও নি; আমি স্থির করলাম, আমার মুখ গুনাহ্‌ করবে না।
{17:4} মানুষ যে সব কাজ করে তা না করে, তোমার মুখের কালামের সাহায্যে, আমি দুর্জনের পথ থেকে সাবধান হয়েছি।
{17:5} আমার পদক্ষেপ তোমার পথে স্থির রয়েছে, আমার চরণ বিচলিত হয় নি।
{17:6} আমি তোমাকে ডাকলাম, কেননা, হে আল্লাহ্‌, তুমি আমাকে উত্তর দেবে; আমার প্রতি কান দাও, আমার কথা শোন।
{17:7} তোমার আশ্চর্য অটল মহব্বত প্রকাশ কর; যারা তোমার মধ্যে আশ্রয় নেয় তুমি তাদের নিস্তারকর্তা, দুশমনদের থেকে তোমার ডান হাত দ্বারাই নিস্তার করে থাক।
{17:8} নয়নের তারার মত আমাকে পাহারা দাও, তোমার পাখার ছায়াতে আমাকে সঙ্গোপন কর,
{17:9} দুষ্টদের থেকে কর, যারা আমাকে নষ্ট করে, প্রাণনাশক দুশমনদের থেকে রক্ষা কর, যারা আমাকে বেষ্টন করে।
{17:10} তারা সমবেদনার প্রতি নিজ নিজ অন্তর বন্ধ করে রেখেছে, তারা মুখে অহঙ্কারের কথা বলে।
{17:11} এখন তারা আমাদের পিছন পিছন এসে আমাদেরকে ঘেরিয়াছে, তারা আমাদেরকে ভূমিসাৎ করবে বলে চোখ স্থির রেখেছে।
{17:12} সে বিদারণ করতে উৎসুক কেশরীর মত, অন্তরালে উপবিষ্ট যুবসিংহের মত।
{17:13} হে মাবুদ, উঠ, তাকে প্রতিরোধ কর, তাকে পেড়ে ফেল, তোমার তলোয়ার দ্বারা দুষ্ট লোক থেকে আমার প্রাণ বাঁচাও।
{17:14} হে মাবুদ, তোমার হাত দিয়ে মানুষের হাত থেকে, সাংসারিক মানুষের থেকে, আমাকে বাঁচাও, তাদের উত্তরাধিকার তো এই জীবনে; তুমি নিজের ধনে তাদের উদর পূর্ণ করছো; তারা সন্তানে তৃপ্ত হয়, নিজ নিজ শিশুদের জন্য তাদের অবশিষ্ট সম্পত্তি রেখে যায়।
{17:15} আমি তো ধার্মিকতায় তোমার মুখ দর্শন করবো, জেগে উঠে তোমার রূপ দেখে তৃপ্ত হব।
{i18:1} জবুর
{18:1} হে মাবুদ! তুমিই আমার শক্তি! আমি তোমাকেই মহব্বত করি।
{18:2} মাবুদ আমার শৈল, আমার দুর্গ, ও আমার উদ্ধারকর্তা, আমার আল্লাহ্‌, আমার দৃঢ় শৈল, আমি তাঁর কাছে আশ্রয় নিয়েছি; আমার ঢাল, আমার নাজাতের শৃঙ্গ, আমার উচ্চদুর্গ।
{18:3} আমি প্রশংসনীয় মাবুদকে ডাকব, এভাবে আমার দুশমনদের থেকে আমি নিস্তার পাব।
{18:4} আমি মৃত্যুর দড়িতে বাঁধা পড়েছিলাম, ধ্বংসের খরস্রোতে আশঙ্কিত ছিলাম।
{18:5} আমি পাতালের দড়িতে বাঁধা পড়েছিলাম, মৃত্যুর ফাঁদে জড়িত ছিলাম।
{18:6} সঙ্কটে আমি মাবুদকে ডাকলাম, আমার আল্লাহ্‌র উদ্দেশে আর্তনাদ করলাম; তাঁর গৃহ থেকে তিনি আমার মিনতি শুনলেন, তাঁর সম্মুখে আমার আর্তনাদ তাঁর কর্ণে প্রবেশ করলো।
{18:7} তখন দুনিয়া টলতে লাগল, কাঁপতে লাগল, পর্বতরাজির সমস্ত মূল বিচলিত হল ও টলতে লাগল, কারণ তিনি জ্বলে উঠলেন।
{18:8} তাঁর নাসারন্ধ্র থেকে ধোঁয়া বের হল, তাঁর মুখনির্গত আগুন গ্রাস করলো; তাঁর কাছ থেকে বেরিয়ে আসল প্রজ্বলিত অঙ্গার।
{18:9} তিনি আসমানকে নুইয়ে নামলেন, অন্ধকার তাঁর পদতলে ছিল।
{18:10} তিনি কারুবী আরোহণে উড্ডীন হলেন, বায়ু-পক্ষভরে উড়ে আসলেন।
{18:11} তিনি অন্ধকারকে তাঁর অন্তরাল, তাঁর চতুর্দিকস্থ তাঁবু করলেন; পানির ঘন অন্ধকার ও আসমানের ঘন মেঘমালাকে চন্দ্রাতপ করলেন।
{18:12} তাঁর সম্মুখবর্তী তেজ থেকে মেঘমালা সরে গেল, দেখা গেল শিলাবৃষ্টি ও প্রজ্বলিত অঙ্গার।
{18:13} আর মাবুদ আসমানে বজ্রনাদ করলেন, সর্বশক্তিমান তাঁর কণ্ঠস্বর শুনালেন; শিলাবৃষ্টি ও প্রজ্বলিত অঙ্গার দ্বারা।
{18:14} তিনি তাঁর তীর মারলেন, তাদেরকে ছিন্নভিন্ন করলেন; অনেক বিদ্যুৎ চম্‌কিয়ে তাদেরকে বিশৃঙ্খল করলেন।
{18:15} তখন জলরাশির সমস্ত প্রণালী প্রকাশ পেল, দুনিয়ার সমস্ত মূল অনাবৃত হল, তোমার তর্জনে, হে মাবুদ, তোমার নাসিকার প্রশ্বাসবায়ুতে।
{18:16} তিনি উপর থেকে হাত বাড়িয়ে আমাকে ধরলেন, মহাজলরাশি থেকে আমাকে টেনে তুললেন;
{18:17} তিনি আমাকে উদ্ধার করলেন আমার বলবান দুশমন থেকে, আমার বিদ্বেষীদের থেকে, কেননা তারা আমার চেয়ে শক্তিমান ছিল।
{18:18} আমার বিপদের দিনে তারা আমার কাছে এল, কিন্তু মাবুদ আমার অবলম্বন হলেন।
{18:19} তিনি আমাকে বাইরে প্রশস্ত স্থানে আনলেন, আমাকে উদ্ধার করলেন, কেননা তিনি আমাতে সন্তুষ্ট ছিলেন।
{18:20} মাবুদ আমার ধার্মিকতানুযায়ী পুরস্কার দিলেন, আমার হাতের পবিত্রতা অনুযায়ী ফল দিলেন।
{18:21} কেননা আমি মাবুদের পথে চলেছি, দুষ্টতাপূর্বক আমার আল্লাহ্‌কে ছেড়ে যাই নি।
{18:22} কারণ তাঁর সমস্ত অনুশাসন আমার সম্মুখে ছিল, আমি তাঁর বিধি আমা থেকে দূর করি নি।
{18:23} আর আমি তাঁর উদ্দেশে সিদ্ধ ছিলাম, আমার অপরাধ থেকে নিজেকে রক্ষা করতাম।
{18:24} তাই মাবুদ আমার ধার্মিকতা অনুসারে ফল দিলেন, তাঁর সাক্ষাতে আমার হাতের পবিত্রতা অনুসারে দিলেন।
{18:25} তুমি দয়াবানের সঙ্গে সদয় ব্যবহার করবে, সিদ্ধের সঙ্গে সিদ্ধ ব্যবহার করবে।
{18:26} তুমি খাঁটিদের সঙ্গে খাঁটি ব্যবহার করবে, কুটিলের সঙ্গে চতুরতা ব্যবহার করবে।
{18:27} কেননা তুমি দুঃখীদেরকে নিস্তার করবে, কিন্তু গর্বিত নয়ন অবনত করবে।
{18:28} তুমিই আমার প্রদীপ উজ্জ্বল করে থাক; মাবুদ, আমার আল্লাহ্‌, তুমিই আমার অন্ধকার আলোকময় করে থাক।
{18:29} কেননা তোমার দ্বারা আমি সৈন্যদলের বিরুদ্ধে দৌড়াই; আমার আল্লাহ্‌র দ্বারা প্রাচীর পার হই।
{18:30} তিনিই আল্লাহ্‌, তাঁর পথ সিদ্ধ; মাবুদের কালাম পরীক্ষাসিদ্ধ; যারা তোমার মধ্যে আশ্রয় নেয় তুমি তাদের সকলের ঢাল।
{18:31} কারণ মাবুদ ছাড়া আর আল্লাহ্‌ কে আছে? আমাদের আল্লাহ্‌ ছাড়া আর শৈল কে আছে?
{18:32} আল্লাহ্‌ বল দিয়ে আমার কোমরবন্ধনী পরিয়েছেন। তিনি আমার পথ সিদ্ধ করেছেন।
{18:33} তিনি আমার চরণ হরিণীর চরণের মত করেন, উচ্চস্থলীতে আমাকে সংস্থাপন করেন।
{18:34} তিনি আমার হাতকে যুদ্ধ করতে শিক্ষা দেন, তাই আমার বাহু ব্রোঞ্জের ধনুকে চাড়া দেয়।
{18:35} তুমি আমাকে নিজের উদ্ধার-ঢাল দিয়েছ; তোমার ডান হাত আমাকে ধারণ করেছে, তোমার কোমলতা আমাকে মহান করেছে।
{18:36} তুমি আমার নিচে চলার পথ প্রশস্ত করেছ, আর আমার চরণ বিচলিত হয় নি।
{18:37} আমি দুশমনদের পিছনে দৌড়াব, তাদেরকে ধরবো, সংহার না করে ফিরে আসব না।
{18:38} আমি তাদেরকে চূর্ণ করবো, তারা আর উঠতে পারবে না, তারা আমার পদতলে পতিত হবে।
{18:39} কারণ তুমি যুদ্ধার্থে বল দিয়ে আমার কোমর বেঁধেছ; যারা আমার বিরুদ্ধে উঠেছিল, তাদেরকে তুমি আমার অধীনে নত করেছ।
{18:40} আমার দুশমনদেরকে আমা থেকে ফিরিয়ে দিয়েছ, আমি আমার বিদ্বেষীদেরকে সংহার করেছি।
{18:41} তারা আর্তনাদ করলো, কিন্তু রক্ষাকর্তা কেউ নেই; মাবুদের কাছে কান্নাকাটি করলো, কিন্তু তিনি জবাব দিলেন না।
{18:42} তখন আমি তাদেরকে বায়ুচালিত ধূলিকণার মত চূর্ণ করলাম; পথের কাদার মত ফেলে দিলাম;
{18:43} তুমি আমাকে লোকদের বিদ্রোহ থেকে উদ্ধার করেছ, জাতিদের মস্তক হিসেবে নিযুক্ত করেছ; আমার অপরিচিত জাতি অমার গোলাম হবে।
{18:44} শোনা মাত্র তারা আমার হুকুম মান্য করবে; বিজাতি-সন্তানেরা আমার কর্তৃত্ব স্বীকার করবে।
{18:45} বিজাতি-সন্তানেরা ম্লান হবে, স্বকম্পে নিজ নিজ গুপ্ত স্থান থেকে বাইরে আসবে।
{18:46} মাবুদ জীবন্ত, আমার শৈল ধন্য হোন, আমার উদ্ধারের আল্লাহ্‌ উন্নত হোন।
{18:47} সেই আল্লাহ্‌ আমার পক্ষে প্রতিশোধ নেন, জাতিদেরকে, আমার অধীনে দমন করেন।
{18:48} তিনি আমার দুশমনদের থেকে আমাকে উদ্ধার করেন; যারা আমার বিরুদ্ধে উঠে, তুমি তাদের উপরেও আমাকে উন্নত করছো, তুমি দুর্বৃত্ত লোক থেকে আমাকে উদ্ধার করছো।
{18:49} এই কারণে, হে মাবুদ, আমি জাতিদের মধ্যে তোমার প্রশংসা করবো, তোমার নামের উদ্দেশে প্রশংসা-গজল করবো।
{18:50} তিনি তাঁর বাদশাহ্‌কে মহাবিজয় দান করেন, তাঁর অভিষিক্ত ব্যক্তির প্রতি অটল মহব্বত প্রকাশ করেন, যুগে যুগে দাউদ ও তার বংশের প্রতি রহম করেন।
{i19:1} জবুর
{19:1} আসমান আল্লাহ্‌র গৌরব বর্ণনা করে, আসমানের শূন্যস্থান তাঁর হস্তকৃত কাজ জ্ঞাপন করে।
{19:2} দিন দিনের কাছে বাণী উচ্চারণ করে, রাত রাতের কাছে জ্ঞান ঘোষণা করে।
{19:3} বাণী নেই, ভাষাও নেই, তাদের আওয়াজ শোনা যায় না।
{19:4} তাদের স্বর সারা দুনিয়াতে ব্যাপ্ত, তাদের কালাম দুনিয়ার সীমা পর্যন্ত ব্যাপ্ত; তাদের মধ্যে তিনি সূর্যের জন্য একটি তাঁবু স্থাপন করেছেন।
{19:5} সে বরের মত তাঁর বাসরগৃহ থেকে বেরিয়ে আসে, বীরের মত স্বীয় পথে দৌড়াবার জন্য আনন্দ করে।
{19:6} সে আসমানের প্রান্ত থেকে যাত্রা করে, অপর প্রান্ত পর্যন্ত ঘুরে আসে; তার উত্তাপে কোন বস্তু লুকিয়ে থাকে না।
{19:7} মাবুদের নির্দেশ সিদ্ধ, প্রাণের জন্য স্বাস্থ্যকর; মাবুদের সাক্ষ্য বিশ্বসনীয়, সরল লোকদের জ্ঞানদায়ক।
{19:8} মাবুদের সমস্ত আদেশমালা যথার্থ, অন্তরের আনন্দবর্ধক; মাবুদের হুকুম নির্মল, চোখকে আলোকিত করে তোলে।
{19:9} মাবুদের ভয় পবিত্র, চিরস্থায়ী, মাবুদের সমস্ত অনুশাসন সত্য, সর্বাংশে ন্যায্য।
{19:10} তা সোনা ও প্রচুর খাঁটি সোনার চেয়ে বাঞ্ছনীয়, মধু ও মৌচাকের রস হতেও সুস্বাদু।
{19:11} তোমার গোলামও তা দ্বারা সুশিক্ষা পায়; তা পালন করলে মহা ফল হয়।
{19:12} কে তার নিজের ভুল বুঝতে পারে? তুমি গুপ্ত দোষ থেকে আমাকে পরিষ্কার কর।
{19:13} দুঃসাহসজনিত (গুনাহ্‌) হতেও নিজের গোলামকে পৃথক রাখ, সেই সকল আমার উপরে কর্তৃত্ব না করুক; তখন আমি সিদ্ধ হব এবং মহাগুনাহ্‌ থেকে পাক-পবিত্র হব।
{19:14} আমার মুখের কথা ও আমার অন্তরের ধ্যান তোমার দৃষ্টিতে গ্রাহ্য হোক, হে মাবুদ, আমার শৈল, আমার মুক্তিদাতা।
{i20:1} জবুর
{20:1} মাবুদ সঙ্কটের দিনে তোমাকে উত্তর দিন, ইয়াকুবের আল্লাহ্‌র নাম তোমাকে উন্নত করুক,
{20:2} তিনি পবিত্র স্থান থেকে তোমার সাহায্য প্রেরণ করুন, সিয়োন থেকে তোমাকে সুস্থির রাখুন,
{20:3} তিনি তোমার সকল নৈবেদ্য স্মরণ করুন, তোমার পোড়ানো-কোরবানী গ্রাহ্য করুন। [সেলা।]
{20:4} তিনি তোমার মনোবাঞ্ছা পূর্ণ করুন, তোমার সমস্ত পরিকল্পনা সিদ্ধ করুন।
{20:5} আমরা তোমার বিজয়ে আনন্দগান করবো, আমাদের আল্লাহ্‌র নামে নিশান তুলব; মাবুদ তোমার সমস্ত মুনাজাত কবুল করুন।
{20:6} এখন আমি জানি, মাবুদ স্বীয় অভিষিক্ত ব্যক্তিকে নিস্তার করেন; তিনি নিজের ডান হাতের রক্ষাকারী-শক্তিতে তাঁর পবিত্র বেহেশত থেকে তাঁকে উত্তর দেবেন।
{20:7} এরা রথে ও ওরা ঘোড়ায় নির্ভর করে, কিন্তু আমরা আমাদের আল্লাহ্‌ মাবুদের নামের গর্ব করি।
{20:8} তারা নত হয়েছে, পড়ে গেছে, কিন্তু আমরা উত্থিত হয়ে দাঁড়িয়ে আছি।
{20:9} হে মাবুদ, বাদশাহ্‌কে জয় দান কর; যেদিন ডাকি, আমাদের উত্তর দাও।
{i21:1} জবুর
{21:1} হে মাবুদ, তোমার বলে বাদশাহ্‌ আনন্দ করেন, তিনি তোমার সাহায্য লাভে কতই উল্লসিত হন।
{21:2} তুমি তাঁর মনোবাঞ্ছা পূর্ণ করেছ, তাঁর ওষ্ঠের মুনাজাত অস্বীকার কর নি। [সেলা।]
{21:3} কেননা তুমি মঙ্গলের বিবিধ বর সহ তাঁর সম্মুখবর্তী হয়েছ, তুমি তাঁর মাথায় সোনার মুকুট দিয়েছ।
{21:4} তিনি তোমার কাছে জীবন প্রার্থনা করেছিলেন, তুমি তাঁকে অনন্তকাল স্থায়ী দীর্ঘ পরমায়ু দিয়েছ।
{21:5} তোমার সাহায্য লাভে তিনি মহাগৌরবান্বিত; তুমি তাঁর উপরে গৌরব ও মহিমা রেখেছ।
{21:6} তুমি তাঁকে চিরস্থায়ী দোয়াযুক্ত করেছ, তোমার উপস্থিতির আনন্দে তাঁকে আনন্দিত করেছ।
{21:7} কারণ বাদশাহ্‌ মাবুদের উপর নির্ভর করেন, সর্বশক্তিমানের অটল মহব্বতে তিনি বিচলিত হবেন না।
{21:8} তোমার হাত তোমার সমস্ত দুশমনকে ধরবে; তোমার ডান হাত তোমার বিদ্বেষীদেরকে ধরবে।
{21:9} তুমি তোমার ক্রোধের সময়ে তাদেরকে প্রজ্বলিত অগ্নিকুণ্ডস্বরূপ করবে; মাবুদ ক্রোধে তাদেরকে গ্রাস করবেন, আগুন তাদেরকে পুড়িয়ে ফেলবে।
{21:10} তুমি উচ্ছিন্ন করবে দুনিয়া থেকে তাদের ফল, মানবজাতির মধ্য থেকে তাদের বংশ।
{21:11} কেননা তারা তোমার বিরুদ্ধে কুসঙ্কল্প করলো; তারা কুমন্ত্রণা করলো, তা সিদ্ধ করতে পারে না।
{21:12} কেননা তুমি তাদেরকে ফিরিয়ে দেবে, তুমি তাদের মুখ তোমার ধনুকে লক্ষ্যবস্তু করবে।
{21:13} হে মাবুদ, নিজের বলে উন্নত হও; আমরা তোমার পরাক্রমের গান গাইব ও প্রশংসা করবো।
{i22:1} জবুর
{22:1} আল্লাহ্‌ আমার, আল্লাহ্‌ আমার, তুমি কেন আমাকে পরিত্যাগ করেছ? আমাকে রক্ষা না করে ও আমার আর্তনাদের উক্তি না শুনে কেন দূরে থাক?
{22:2} হে আমার আল্লাহ্‌, আমি দিনে আহ্বান করি, কিন্তু তুমি উত্তর দাও না; রাতেও (ডাকি), আমার বিশ্রাম হয় না।
{22:3} কিন্তু তুমিই পবিত্র, ইসরাইলের সমস্ত প্রশংসা তোমার সিংহাসন।
{22:4} আমাদের পূর্বপুরুষেরা তোমাতেই বিশ্বাস করতেন; তাঁরা বিশ্বাস করতেন, আর তুমি তাঁদেরকে উদ্ধার করতে।
{22:5} তাঁরা তোমার কাছে কান্নাকাটি করতেন আর রক্ষা পেতেন, তোমার উপর ঈমান এনে লজ্জিত হতেন না।
{22:6} কিন্তু আমি কীট, মানুষ নই, মানুষের নিন্দাস্পদ, লোকদের অবজ্ঞাত।
{22:7} যারা আমাকে দেখে, সকলে আমাকে ঠাট্টা করে, তারা মুখ ভেঙ্গায় আর মাথা নেড়ে বলে,
{22:8} মাবুদের উপরে নির্ভর কর; তিনি ওকে উদ্ধার করুন; ওকে রক্ষা করুন, কেননা তিনি ওতে প্রীত।
{22:9} তুমিই তো মাতৃগর্ভ থেকে আমাকে বাইরে আনলে; যখন আমার মাতার স্তন পান করি, তখন তুমি আমার বিশ্বাস জন্মালে।
{22:10} গর্ভ থেকে আমি তোমার হাতে নিক্ষিপ্ত; আমার মাতৃজঠর থেকে তুমিই আমার আল্লাহ্‌।
{22:11} আমা থেকে দূরে থেকো না, সঙ্কট আসন্ন, সাহায্যকারী কেউ নেই।
{22:12} অনেক ষাঁড় আমাকে বেষ্টন করেছে, বাশনের বলবান বলদেরা আমাকে ঘিরে ধরেছে।
{22:13} তারা আমার প্রতি মুখ খুলে হা করে, বিদীর্ণকারী সিংহ যেন গর্জন করছে।
{22:14} আমাকে পানির মত সেচন করা হচ্ছে, আমার সমুদয় অস্থি সন্ধিচ্যুত হয়েছে, আমার হৃদয় মোমের মত হয়েছে, তা অন্ত্রগুলোর মধ্যে গলে গলে পড়ছে।
{22:15} আমার বল খোলার মত শুকিয়ে যাচ্ছে, আমার জিহ্বা তালুতে লেগে যাচ্ছে, তুমি আমাকে মৃত্যুর ধূলিতে রেখেছ।
{22:16} কেননা কুকুরেরা আমাকে ঘিরে ধরেছে, দুর্বৃত্তদের মণ্ডলী আমাকে বেষ্টন করেছে; তারা আমার হস্তপদ বিদ্ধ করেছে।
{22:17} আমি আমার সমস্ত অস্থি গণনা করতে পারি; ওরা আমার প্রতি দৃষ্টিপাত করে, চেয়ে থাকে।
{22:18} তারা নিজেদের মধ্যে আমার কাপড়-চোপড় ভাগ করে, আমার কাপড়ের জন্য গুলিবাঁট করে।
{22:19} কিন্তু হে মাবুদ, তুমি দূরে থেকো না; হে আমার সহায়, আমার সাহায্য করতে তাড়াতাড়ি এগিয়ে এসো।
{22:20} তলোয়ার থেকে আমার প্রাণ উদ্ধার কর, আমার একমাত্র [রূহ্‌] কুকুরের হাত থেকে উদ্ধার কর।
{22:21} নিস্তার কর আমাকে সিংহের মুখ থেকে, আর বন্য ষাঁড়ের শিং থেকে — তুমি আমাকে উত্তর দিয়েছ।
{22:22} আমি আমার ভাইদের কাছে তোমার নাম তবলিগ করবো; সমাজের মধ্যে তোমার নামের প্রশংসা করবো।
{22:23} মাবুদের ভয়কারীগণ! তাঁর প্রশংসা কর; ইয়াকুবের সমস্ত বংশ! তাঁকে সম্মান কর; তাঁকে ভয় কর, ইসরাইলের সমস্ত বংশ!
{22:24} কেননা তিনি দুঃখীর দুঃখ উপেক্ষা বা ঘৃণা করেন নি; তিনি তা থেকে তাঁর মুখও লুকান নি; বরং আমি তাঁর কাছে কান্না করতে তিনি শুনলেন।
{22:25} মহাসমাজে তোমা থেকে আমার প্রশংসা জন্মে, যারা তাঁকে ভক্তিপূর্ণ ভয় করে, তাদের সাক্ষাতে আমি আমার সমস্ত মানত পূর্ণ করবো।
{22:26} নম্র লোকেরা ভোজন করে তৃপ্ত হবে, যারা মাবুদের খোঁজ করে তারা তাঁর প্রশংসা করবে; তোমাদের অন্তঃকরণ চিরজীবী হোক।
{22:27} দুনিয়ার প্রান্তস্থিত সকলে স্মরণ করে মাবুদের প্রতি ফিরবে; জাতিদের সমস্ত গোষ্ঠী তোমার সম্মুখে সেজ্‌দা করবে।
{22:28} কেননা রাজত্ব মাবুদেরই; তিনিই জাতিদের উপরে শাসনকর্তা।
{22:29} দুনিয়ার সকল ধনবান লোকেরা ভোজন করে সেজ্‌দা করবে; যারা ধূলিতে নামতে উদ্যত, তারা সকলে তাঁর সাক্ষাতে জানু পাতবে, যে নিজের প্রাণ বাঁচাতে অসমর্থ, সেও পাতবে।
{22:30} ভবিষ্যত বংশধরেরা তাঁর সেবা করবে, প্রভুর সম্বন্ধে ভাবী বংশকে বলা যাবে।
{22:31} তারা আসবে, তাঁর ধর্মশীলতা জানাবে, ভবিষ্যত প্রজন্মের লোকদের বলবে, তিনি কার্যসাধন করেছেন।
{i23:1} জবুর
{23:1} মাবুদ আমার পালক, আমার অভাব হবে না।
{23:2} তিনি তৃণভূষিত চরাণিতে আমাকে শয়ন করান, তিনি শান্ত পানির ধারে ধারে আমাকে চালান।
{23:3} তিনি আমার প্রাণ ফিরিয়ে আনেন, তিনি নিজের নামের জন্য আমাকে ধর্মপথে গমন করান।
{23:4} যখন আমি মৃত্যুচ্ছায়ার উপত্যকা দিয়ে গমন করবো, তখনও অমঙ্গলের ভয় করবো না, কেননা তুমি আমার সঙ্গে সঙ্গে আছ, তোমার পাঁচনী ও তোমার লাঠি আমাকে সান্ত্বনা দেয়।
{23:5} তুমি আমার দুশমনদের সাক্ষাতে আমার সম্মুখে টেবিল সাজিয়ে থাক; তুমি আমার মাথা তেলে সিক্ত করেছ; আমার পানপাত্র উথলে পড়ছে।
{23:6} কেবল মঙ্গল ও করুণাই আমার জীবনের সমস্ত দিন আমার অনুচর হবে, আর আমি মাবুদের গৃহে চিরদিন বসতি করবো।
{i24:1} জবুর
{24:1} দুনিয়া ও সমস্ত বস্তু মাবুদেরই; দুনিয়া ও তার নিবাসীরা তাঁর।
{24:2} কেননা তিনিই সমস্ত সমুদ্রের উপরে তা স্থাপন করেছেন, নদীগুলোর উপরে তা দৃঢ় করে রেখেছেন।
{24:3} কে মাবুদের পর্বতে উঠবে? কে তাঁর পবিত্র স্থানে দণ্ডায়মান হবে?
{24:4} যার হাত নির্দোষ ও অন্তঃকরণ বিমল, যে মিথ্যার দিকে প্রাণ উত্তোলন করে নি, ছলনার সঙ্গে শপথ করে নি।
{24:5} সেই ব্যক্তিই মাবুদের কাছ থেকে দোয়া পাবে, তার উদ্ধারের আল্লাহ্‌র কাছ থেকে ধার্মিকতা পাবে।
{24:6} এই তাঁর অন্বেষণকারীদের বংশ; এরা তোমার মুখের অন্বেষণকারী, হে ইয়াকুবের আল্লাহ্‌। [সেলা।]
{24:7} হে তোরণদ্বারগুলো, মস্তক তোল; হে প্রাচীন সমস্ত কবাট, উত্থিত হও; প্রতাপের বাদশাহ্‌ প্রবেশ করবেন।
{24:8} সেই প্রতাপের বাদশাহ্‌ কে? মাবুদ পরাক্রমী ও বীর, মাবুদ যুদ্ধবীর।
{24:9} হে তোরণদ্বারগুলো, মাথা তোল; হে প্রাচীন কবাটগুলো, মাথা উত্থাপন কর; প্রতাপের বাদশাহ্‌ প্রবেশ করবেন।
{24:10} সেই প্রতাপের বাদশাহ্‌ কে? তিনি বাহিনীগণের আল্লাহ্‌, তিনিই প্রতাপের বাদশাহ্‌। [সেলা।]
{i25:1} জবুর
{25:1} হে মাবুদ, তোমারই দিকে আমি নিজের প্রাণ উত্তোলন করি।
{25:2} হে আমার আল্লাহ্‌, আমি তোমারই আশ্রয় নিয়েছি, আমাকে লজ্জিত হতে দিও না; আমার দুশমনেরা আমাকে নিয়ে উল্লাস না করুক।
{25:3} যেসব লোক তোমার অপেক্ষা করে, তারা লজ্জিত হবে না; যারা অকারণে বেঈমানী করে, তারাই লজ্জিত হবে।
{25:4} হে মাবুদ, তোমার সমস্ত পথ আমাকে জানাও; তোমার সমস্ত পথ আমাকে বুঝিয়ে দাও।
{25:5} তোমার সত্যে আমাকে চালাও, আমাকে শিক্ষা দাও, কেননা তুমিই আমার উদ্ধারকারী আল্লাহ্‌; আমি সমস্ত দিন তোমার অপেক্ষায় থাকি।
{25:6} হে মাবুদ, তোমার করুণা ও অটল মহব্বত স্মরণ কর, কেননা উভয়ই অনাদি কাল থেকে আছে।
{25:7} আমার যৌবনের গুনাহ্‌ ও আমার সমস্ত অধর্ম স্মরণ করো না, হে মাবুদ, তোমার মঙ্গলভাবের অনুরোধে, তোমার অটল মহব্বত অনুসারে আমাকে স্মরণ কর।
{25:8} মাবুদ মঙ্গলময় ও সরল, এজন্য তিনি গুনাহ্‌গারদের পথ দেখান।
{25:9} তিনি নম্রদের ন্যায়বিচারের পথে চালান, নম্রদেরকে তাঁর পথ দেখিয়ে দেন।
{25:10} যারা তাঁর নিয়ম ও নির্দেশ পালন করে, তাদের পক্ষে মাবুদের সমস্ত পথ অটল মহব্বত ও বিশ্বস্ততায় পূর্ণ।
{25:11} তোমার নামের গুণে, হে মাবুদ, আমার অপরাধ মাফ কর, কেননা তা গুরুতর।
{25:12} সেই ব্যক্তি কে যে মাবুদকে ভয় করে? তিনি তাকে সেই পথ সম্বন্ধে শিক্ষা দেবেন যে পথে তাকে চলতে হবে।
{25:13} তার প্রাণ সহিসালামতে বাস করবে, তার বংশ দেশের অধিকারী হবে।
{25:14} মাবুদের গূঢ় মন্ত্রণা তাঁর ভয়কারীদের অধিকার, তিনি তাদেরকে তাঁর নিয়ম জানাবেন।
{25:15} আমার দৃষ্টি নিরন্তন মাবুদের দিকে, কেননা তিনিই আমার চরণ জাল থেকে উদ্ধার করবেন।
{25:16} আমার প্রতি দৃষ্টি ফিরাও, আমার প্রতি রহম কর, কেননা আমি একাকী ও দুঃখী।
{25:17} আমার অন্তঃকরণের যন্ত্রণা বৃদ্ধি পেয়েছে, আমার সমস্ত কষ্ট থেকে আমাকে নিস্তার কর।
{25:18} আমার দুঃখ ও কষ্টের প্রতি দৃষ্টিপাত কর, আমার সমস্ত গুনাহ্‌ মাফ কর।
{25:19} আমার দুশমনদেরকে দেখ, কেননা তারা অনেক; তারা নিষ্ঠুরভাবে আমাকে হিংসা করে।
{25:20} আমার প্রাণ রক্ষা কর, আমাকে উদ্ধার কর, আমাকে লজ্জিত করোনা, কেননা আমি তোমার আশ্রয় নিয়েছি।
{25:21} সিদ্ধতা ও সরলতা আমাকে রক্ষা করুক, কেননা আমি তোমার অপেক্ষা করছি।
{25:22} হে আল্লাহ্‌, ইসরাইলকে মুক্ত কর, তার সমস্ত সঙ্কট থেকে মুক্ত কর।
{i26:1} জবুর
{26:1} হে মাবুদ, আমার বিচার কর, কারণ আমি নিজের সিদ্ধতায় চলেছি, আর আমি মাবুদের আশ্রয় নিয়েছি, চঞ্চল হব না।
{26:2} হে মাবুদ আমার পরীক্ষা করে প্রমাণ নাও, আমার মন ও হৃদয় পরীক্ষা কর।
{26:3} কেননা তোমার অটল মহব্বত আমার নয়ন গোচর; আমি তোমার বিশ্বস্ততায় চলে আসছি।
{26:4} আমি অসার লোকদের সঙ্গে বসি নি, আমি ছদ্মবেশীদের সঙ্গে চলবো না।
{26:5} আমি দুর্বৃত্তদের সমাজ ঘৃণা করি, দুষ্টদের সঙ্গে বসবো না।
{26:6} আমি শুদ্ধতায় আমার হাত ধোব, হে মাবুদ, এভাবে তোমার কোরবানগাহ্‌ প্রদক্ষিণ করবো;
{26:7} যেন আমি স্তবের ধ্বনি শুনাই, ও তোমার আশ্চর্য কর্মগুলো তবলিগ করি।
{26:8} হে মাবুদ, আমি ভালবাসি তোমার নিবাস গৃহ, তোমার গৌরবের বাসস্থান।
{26:9} গুনাহ্‌গারদের সঙ্গে আমার প্রাণ নিও না, রক্তপাতী মানুষের সঙ্গে আমার জীবন নিও না।
{26:10} তাদের হাতে অনিষ্ট থাকে, তাদের ডান হাত উৎকোচে পরিপূর্ণ।
{26:11} কিন্তু আমি নিজের সিদ্ধতায় চলবো; আমাকে মুক্ত কর ও আমার প্রতি রহম কর।
{26:12} আমার চরণ সমভূমিতে দাঁড়িয়ে আছে; আমি বিশাল মণ্ডলীর মধ্যে মাবুদের শুকরিয়া আদায় করবো।
{i27:1} জবুর
{27:1} মাবুদ আমার নূর, আমার উদ্ধার, আমি কাকে ভয় করবো? মাবুদ আমার জীবন দুর্গ, আমি কাকে দেখে ত্রাসযুক্ত হব?
{27:2} দুর্বৃত্তরা যখন আমার মাংস খেতে কাছে এল, তখন আমার সেই বিপক্ষেরা ও বিদ্বেষীরা হোঁচট খেয়ে পড়লো।
{27:3} যদিও সৈন্যদল আমার বিরুদ্ধে শিবির স্থাপন করে, তবুও আমার অন্তঃকরণ ভয় পাবে না; যদিও আমার বিরুদ্ধে যুদ্ধ সংগঠিত হয়, তবুও, তখনও আমি সাহস করবো।
{27:4} মাবুদের কাছে আমি একটি বিষয় যাচ্ঞা করেছি, আমি তারই খোঁজ করবো, যেন জীবনের সমুদয় দিন মাবুদের গৃহে বাস করি, মাবুদের সৌন্দর্য দেখবার জন্য, ও তাঁর বায়তুল মোকাদ্দসে খোঁজ করার জন্য।
{27:5} কেননা বিপদের দিনে তিনি তাঁর কাঁধে আমাকে লুকিয়ে রাখবেন, তাঁর তাঁবুর অন্তরালে আমাকে লুকিয়ে রাখবেন; তিনি শৈলের উপরে আমাকে স্থাপন করবেন।
{27:6} আর এখন আমার চারদিকের দুশমনদের চেয়ে আমার মাথা উন্নত হবে, আমি তাঁর তাঁবুতে আনন্দধ্বনির সঙ্গে উৎসর্গ করবো, আমি মাবুদের উদ্দেশে প্রশস্তি ও গজল গাইব।
{27:7} হে মাবুদ, শোন, আমি স্বরবে আহ্বান করি; আমার প্রতি রহম কর, আমাকে উত্তর দাও।
{27:8} আমার অন্তর তোমাকে বললো, ‘তাঁর মুখের খোঁজ কর’; মাবুদ, আমি তোমার খোঁজ করবো।
{27:9} আমা থেকে তোমার মুখ আচ্ছাদন করো না। ক্রোধে তোমার গোলামকে দূর করো না; তুমি আমার সহায় হয়ে আসছ; হে আমার উদ্ধারের আল্লাহ্‌, আমাকে ফেলে দিও না, ত্যাগ করো না।
{27:10} আমার পিতা-মাতা আমাকে ত্যাগ করেছেন, কিন্তু মাবুদ আমাকে তুলে নেবেন।
{27:11} হে মাবুদ, তোমার পথ আমাকে শেখাও, সমান পথে আমাকে গমন করাও, আমার দুশমনদের জন্য তা কর।
{27:12} আমার বিপক্ষদের ইচ্ছার হাতে আমাকে তুলে দিও না; কেননা মিথ্যাসাক্ষীরা আমার বিরুদ্ধে উঠেছে, তাদের নিঃশ্বাসে নিষ্ঠুরতা বের হয়।
{27:13} আমি বিশ্বাস করেছি যে, আমি জীবিতদের দেশেই মাবুদের মেহেরবানী দেখব।
{27:14} মাবুদের অপেক্ষায় থাক; সাহস কর, তোমার অন্তঃকরণ সবল হোক; হ্যাঁ, মাবুদেরই অপেক্ষায় থাক।
{i28:1} জবুর
{28:1} হে মাবুদ, আমি তোমাকে ডাকছি; আমার শৈল, আমার প্রতি বধির হয়ো না; পাছে, যদি তুমি আমার প্রতি নীরব হও, আর আমি বিপথগামীদের মত হয়ে পড়ি।
{28:2} যখন আমি তোমার কাছে আর্তনাদ করি, যখন তোমার মহা-পবিত্র স্থানের দিকে দু’হাত উত্তোলন করি, তখন তুমি আমার ফরিয়াদ শুনো।
{28:3} দুর্জনদের ও অধর্মচারীদের সঙ্গে আমাকে টেনে নিও না; তারা নিজ নিজ প্রতিবেশীদের সঙ্গে শান্তির কথা বলে, কিন্তু তাদের অন্তঃকরণে হিংসাভাব আছে।
{28:4} তাদের কাজ ও আচরণের নাফরমানী অনুসারে তাদেরকে ফল দাও; তাদের হাতের কাজ অনুসারে ফল তাদেরকে দাও; তাদের অপকার তাদেরই প্রতি বর্তাও।
{28:5} কেননা তারা মাবুদের কাজ ও তাঁর হাতের কাজ বিবেচনা করে না; তিনি তাঁদেরকে ভেঙ্গে ফেলবেন, গেঁথে তুলবেন না।
{28:6} মাবুদ ধন্য হোন, কেননা তিনি আমার ফরিয়াদ শুনেছেন।
{28:7} মাবুদ আমার বল ও আমার ঢাল; আমার অন্তঃকরণ তাঁর উপরে নির্ভর করেছে, তাই আমি সাহায্য পেয়েছি; এজন্য আমার অন্তঃকরণ উল্লসিত হয়েছে, আমি নিজের গজল দ্বারা তাঁর প্রশংসা করবো।
{28:8} মাবুদ তাঁর লোকদের বল; তিনিই তাঁর অভিষিক্ত ব্যক্তির রক্ষাকারী দুর্গ।
{28:9} তোমার লোকদেরকে নাজাত কর, নিজের অধিকারকে দোয়া কর; তাদেরকে পালন কর, চিরকাল বহন কর।
{i29:1} জবুর
{29:1} হে বেহেশতী সত্তাগুলো, মাবুদের গৌরব ঘোষণা কর; মাবুদের গৌরব ও পরাক্রমের ঘোষণা কর।
{29:2} মাবুদের উদ্দেশে তাঁর নামের গৌরব ঘোষণা কর; পবিত্র শোভায় মাবুদের কাছে সেজ্‌দা কর।
{29:3} পানির উপরে মাবুদের কণ্ঠস্বর; গৌরবান্বিত আল্লাহ্‌ বজ্রনাদ করছেন, মাবুদ বিপুল জলরাশির উপরে বিদ্যমান।
{29:4} মাবুদের কণ্ঠস্বর শক্তিবিশিষ্ট; মাবুদের কণ্ঠস্বর মহিমান্বিত।
{29:5} মাবুদের কণ্ঠস্বর এরস গাছ ভেঙ্গে ফেলছে; মাবুদই লেবাননের এরস গাছ খণ্ড-বিখণ্ড করছেন।
{29:6} তিনি গরুর বাছুরের মত তাদেরকে নাচাচ্ছেন, লেবানন ও শিবিয়োনকে বন্য ষাঁড়ের বাচ্চার মত নাচাচ্ছেন।
{29:7} মাবুদের কণ্ঠস্বরে আসমানে বিদ্যুতের ঝলকানী সৃষ্টি হয়।
{29:8} মাবুদের কণ্ঠস্বর মরুভূমিকে কম্পমান করছে; মাবুদ কাদেশের মরুভূমিকে কম্পমান করছেন।
{29:9} মাবুদের কণ্ঠস্বর হরিণীদেরকে প্রসব করাচ্ছে, বনরাজিকে পত্রহীন করাচ্ছে; আর তাঁর বায়তুল মোকাদ্দসে সবাই বলছে, “আল্লাহ্‌র গৌরব।”
{29:10} মহাবন্যার উপরে মাবুদই বাদশাহ্‌; মাবুদ চিরকালের তরে বাদশাহ্‌র সিংহাসনে বসেছেন।
{29:11} মাবুদ নিজের লোকদের বল দেবেন; মাবুদ তাঁর লোকদের শান্তি দিয়ে দোয়া করবেন।
{i30:1} জবুর
{30:1} হে মাবুদ, আমি তোমার প্রশংসা করবো, কেননা তুমি আমাকে উঠিয়েছ, আমার দুশমনদেরকে আমার বিষয়ে আনন্দ করতে দাও নি।
{30:2} হে মাবুদ, আমার আল্লাহ্‌, আমি তোমার কাছে আর্তনাদ করলাম, আর তুমি আমাকে সুস্থ করলে।
{30:3} হে মাবুদ, তুমি পাতাল থেকে আমার প্রাণ উত্তোলন করেছ, তুমি আমাকে বাঁচিয়ে রেখেছ, যেন গর্তে নেমে না যাই।
{30:4} হে মাবুদের ভক্ত সেবাকারীরা, তাঁর উদ্দেশে কাওয়ালী কর, তাঁর পবিত্র নামের শুকরিয়া কর।
{30:5} কেননা তঁাঁর ক্রোধ নিমেষমাত্র থাকে, তাঁর অনুগ্রহেতেই জীবন; সন্ধ্যাবেলা কান্নাকাটি মেহমানরূপে আসে, কিন্তু খুব ভোরে আনন্দ উপস্থিত হয়।
{30:6} আমার সুখাবস্থায় আমি বলেছিলাম, আমি কখনও বিচলিত হব না।
{30:7} হে মাবুদ, তুমি তোমার অনুগ্রহেই আমার পর্বত দৃঢ়ভাবে স্থাপন করেছিলে; যখন তুমি মুখ লুকালে, আমি ভীষণ ভয় পেলাম।
{30:8} হে মাবুদ, আমি তোমাকেই ডাকলাম, মাবুদেরই কাছে ফরিয়াদ করলাম।
{30:9} কূপে নামলে আমার লাভ কি যদি তার মধ্যে আমার মৃত্যু থাকে? ধূলি কি তোমার প্রশংসা করবে? তোমার বিশ্বস্ততা কি তবলিগ করবে?
{30:10} শোন, হে মাবুদ, আমাকে রহম কর; মাবুদ আমার সহায় হও।
{30:11} তুমি আমার মাতম নৃত্যে পরিণত করেছ; তুমি আমার শোকের চট খুলে আমাকে আনন্দের পোশাক পরিয়েছ,
{30:12} যেন আমি তোমার প্রশংসা গান করি, নীরব না থাকি। হে মাবুদ, আমার আল্লাহ্‌, আমি চিরকাল তোমার প্রশংসা করবো।
{i31:1} জবুর
{31:1} হে মাবুদ, আমি তোমারই আশ্রয় নিয়েছি; আমাকে কখনও লজ্জিত হতে দিও না; তোমার ধর্মশীলতায় আমাকে উদ্ধার কর।
{31:2} আমার দিকে কান দাও; আমাকে উদ্ধার করতে তাড়াতাড়ি এসো; আমার আশ্রয়-শৈল হও, আমার নিস্তারের জন্য দুর্গগৃহ হও।
{31:3} কেননা তুমিই আমার শৈল ও আমার দুর্গ; তাই তোমার নামের অনুরোধে আমাকে পথ দেখিয়ে গমন করাও।
{31:4} আমাকে সেই জাল থেকে উদ্ধার কর, যা লোকে আমার জন্য গোপনে পেতেছে, কেননা তুমিই আমার দৃঢ় আশ্রয়।
{31:5} আমি তোমার হাতে আমার রূহ্‌ তুলে দিই; হে মাবুদ, সত্যের আল্লাহ্‌, তুমি আমাকে মুক্ত করেছ।
{31:6} যারা অসার মূর্তি মানে, তাদের আমি ঘৃণা করি; আর আমি মাবুদের উপর নির্ভর করি।
{31:7} আমি তোমার অটল মহব্বতে উল্লাস ও আনন্দ করবো, কেননা তুমি আমার দুঃখ দেখেছ, তুমি দুর্দশাকালে আমার প্রাণের তত্ত্ব নিয়েছ।
{31:8} তুমি আমাকে দুশমনদের হাতে তুলে দাও নি, প্রশস্ত ভূমিতে আমার চরণ স্থাপন করেছ।
{31:9} হে মাবুদ, আমাকে রহম কর, কেননা আমি বিপদগ্রস্ত; মনোদুঃখে আমার নয়ন, প্রাণ ও দেহ শীর্ণ হচ্ছে।
{31:10} কারণ শ্রান্তিতে আমার জীবন ও দীর্ঘ নিশ্বাসে আমার বয়স অতিবাহিত হল, আমার অপরাধের দরুন আমার শক্তি লোপ পাচ্ছে, আর আমার অস্থি শীর্ণ হল।
{31:11} আমার সকল দুশমন কাছে আমি নিন্দাস্পদ, আমার প্রতিবেশীদের কাছে অতিশয় নিন্দাপাত্র, ও আমার পরিচিতদের কাছে ভয়ঙ্কর হয়েছি; পথে আমাকে দেখে লোকেরা পালিয়ে গেছে।
{31:12} মৃত ব্যক্তির মত লোকে আমাকে ভুলে গেছে, আমি নষ্ট হয়ে যাওয়া পাত্রের মত হলাম।
{31:13} কেননা আমি অনেকের কৃত অপবাদ শুনেছি, চারদিকেই ভয়; তারা আমার বিরুদ্ধে একত্র হয়ে মন্ত্রণা করেছে। আমার প্রাণনাশ করার সঙ্কল্প করেছে।
{31:14} কিন্তু, হে মাবুদ, আমি তোমার উপরে নির্ভর করলাম; আমি বললাম, তুমিই আমার আল্লাহ্‌।
{31:15} আমার সময়গুলো তোমার হাতে রয়েছে; আমার দুশমনদের হাত থেকে, আমার তাড়নাকারীদের থেকে, আমাকে উদ্ধার কর।
{31:16} তোমার গোলামের প্রতি তোমার মুখ উজ্জ্বল কর, তোমার অটল মহব্বতে আমাকে নিস্তার কর।
{31:17} হে মাবুদ, আমাকে লজ্জিত হতে দিও না, কেননা আমি তোমাকে ডেকেছি; দুষ্টরা লজ্জিত হোক, পাতালে নীরব হোক।
{31:18} সেই মিথ্যাবাদী সমস্ত ওষ্ঠাধর বোবা হোক, যারা ধার্মিকের বিপক্ষে অহংকারের কথা বলে, অহঙ্কার ও তুচ্ছজ্ঞান সহকারে বলে।
{31:19} আহা! তোমার দেওয়া মঙ্গল কেমন মহৎ, যা তুমি তোমার ভয়কারীদের জন্য সঞ্চয় করেছ, তোমার মধ্যে আশ্রয় গ্রহণকারীদের পক্ষে সাধন করেছ, আর তা করেছ সকলের সাক্ষাতে।
{31:20} তুমি মানুষের কুমন্ত্রণা থেকে তাদেরকে তোমার উপস্থিতির অন্তরালে সঙ্গোপনে রাখবে, জিহ্বাগুলোর বিরোধ থেকে তাদেরকে আশ্রমের মধ্যে লুকিয়ে রাখবে।
{31:21} মাবুদ ধন্য হোন, কেননা তিনি দৃঢ় নগরে আমার প্রতি আশ্চর্য অটল মহব্বত প্রকাশ করলেন।
{31:22} আমি অধৈর্য হয়ে বলেছিলাম, আমি তোমার নয়নগোচর থেকে বিচ্ছিন্ন, কিন্তু তোমার উদ্দেশে আর্তনাদ করলে তুমি আমার ফরিয়াদ শুনলে।
{31:23} হে মাবুদের সমস্ত পবিত্র লোক, তোমরা তাঁকে মহব্বত কর; মাবুদ বিশ্বস্ত লোকদেরকে রক্ষা করেন, কিন্তু অহংকারীকে অনেক প্রতিফল দেন।
{31:24} হে মাবুদের অপেক্ষাকারী সকলে, সাহস কর, তোমাদের অন্তঃকরণ সবল হোক।
{i32:1} জবুর
{32:1} সুখী সেই ব্যক্তি, যার অধর্ম মাফ হয়েছে, যার গুনাহ্‌ আচ্ছাদিত হয়েছে।
{32:2} সুখী সেই ব্যক্তি, যার পক্ষে মাবুদ অপরাধ গণনা করেন না, ও যার রূহে প্রবঞ্চনা নেই।
{32:3} আমি যখন চুপ করেছিলাম, আমার সমস্ত অস্থি ক্ষয় পাচ্ছিল, কারণ আমি সমস্ত দিন আর্তনাদ করছিলাম।
{32:4} কারণ দিনরাত তোমার হাত আমাকে শাস্তি দিচ্ছিল, আমার সরসতা গ্রীষ্মকালের শুষ্কতায় পরিণত হচ্ছিল।
{32:5} আমি তোমার কাছে আমার গুনাহ্‌ স্বীকার করলাম, আমার অপরাধ আর গোপন করলাম না, আমি বললাম, “আমি মাবুদের কাছে নিজের অধর্ম স্বীকার করবো,” তাতে তুমি আমার গুনাহ্‌র অপরাধ মোচন করলে।
{32:6} সুতরাং যখন তোমাকে পাওয়া যায়, সমস্ত বিশ্বস্ত লোক তোমার কাছে মুনাজাত করুক, অবশ্য বিপদের সময়ে, জলরাশির প্লাবন তাদের কাছে আসবে না।
{32:7} তুমি আমার অন্তরাল, তুমি সঙ্কট থেকে আমাকে উদ্ধার করবে; রক্ষাগীত দ্বারা আমাকে বেষ্টন করবে। [সেলা।]
{32:8} আমি তোমাকে বুদ্ধি দেব ও তোমার গন্তব্য পথ দেখাব, তোমার উপরে দৃষ্টি রেখে তোমাকে পরামর্শ দেব।
{32:9} তোমরা ঘোড়া ও খচ্চরের মত হয়ো না, যাদের বুদ্ধি নেই; বল্‌গা ও লাগাম পরিয়ে তাদেরকে দমন করতে হয়, নতুবা তারা তোমার কাছে আসবে না।
{32:10} দুষ্টের অনেক যাতনা হয়; কিন্তু যে ব্যক্তি মাবুদের উপর নির্ভর করে, সে অটল মহব্বতে বেষ্টিত হবে।
{32:11} হে ধার্মিকগণ, মাবুদে আনন্দ কর, উল্লাস কর; হে সরলচিত্ত সকলে, তোমরা আনন্দ ধ্বনি কর।
{i33:1} জবুর
{33:1} ধার্মিকগণ মাবুদে আনন্দ ধ্বনি কর; প্রশংসা করা সরল লোকদের উপযুক্ত।
{33:2} তোমরা বীণাতে মাবুদের প্রশংসা-গজল কর, দশতন্ত্রী নেবলে তাঁর উদ্দেশে গজল গাও।
{33:3} তাঁর উদ্দেশে নতুন গজল গাও, জয়ধ্বনিসহ মনোহর বাদ্য কর।
{33:4} কেননা মাবুদের কালাম যথার্থ, তাঁর সকল কাজ বিশ্বস্ততাসিদ্ধ।
{33:5} তিনি ধার্মিকতা ও ন্যায়বিচার ভালবাসেন; দুনিয়া মাবুদের অটল মহব্বতে পরিপূর্ণ।
{33:6} আসমান নির্মিত হল মাবুদের কালামে, তার সমস্ত বাহিনী তাঁর মুখের শ্বাসে।
{33:7} তিনি সমুদ্রের জলরাশি একস্থানে সঞ্চিত করেন, তিনি সমস্ত জলধি ভাণ্ডারে রাখেন।
{33:8} সমস্ত দুনিয়া মাবুদকে ভয় করুক; দুনিয়ার নিবাসী সকলে তাঁর থেকে ভীত হোক।
{33:9} তিনি কথা বললেন, আর উৎপত্তি হল, তিনি হুকুম করলেন, আর স্থিতি হল।
{33:10} মাবুদ জাতিদের মন্ত্রণা ব্যর্থ করেন, তিনি লোকবৃন্দের সমস্ত সঙ্কল্প বিফল করেন।
{33:11} মাবুদের মন্ত্রণা চিরকাল স্থির থাকে, তাঁর অন্তরের সঙ্কল্প পুরুষানুক্রমে স্থায়ী।
{33:12} সুখী সেই জাতি, যার আল্লাহ্‌ মাবুদ, সেই লোকসমাজ, যাকে তিনি নিজের অধিকারের জন্য মনোনীত করেছেন।
{33:13} মাবুদ বেহেশত থেকে দৃষ্টিপাত করেন, তিনি সমস্ত মানবজাতিকে নিরীক্ষণ করেন।
{33:14} তিনি তাঁর বাসস্থান থেকে দৃষ্টিপাত করেন দুনিয়ার সমস্ত নিবাসীর উপরে।
{33:15} তিনি একে একে তাদের হৃদয় গঠন করেন, তিনি তাদের সমস্ত কাজ আলোচনা করেন।
{33:16} কোন বাদশাহ্‌ মহাসৈন্য দ্বারা উদ্ধার পায় না; বীর মহাশক্তি দ্বারা নিস্তার পায় না;
{33:17} ত্রাণের জন্য ঘোড়া মিথ্যা, সে তার মহাশক্তিতে রক্ষা করতে পারে না।
{33:18} দেখ, মাবুদের দৃষ্টি তাদের উপরে, যারা তাঁকে ভক্তিপূর্ণ ভয় করে, যারা তাঁর অটল মহব্বতের প্রতীক্ষা করে,
{33:19} মৃত্যু থেকে তাদের প্রাণ রক্ষা করার জন্য, দুর্ভিক্ষে তাদেরকে বাঁচিয়ে রাখার জন্য।
{33:20} আমাদের প্রাণ মাবুদের অপেক্ষায় রয়েছে; তিনিই আমাদের সহায় ও আমাদের ঢাল।
{33:21} হ্যাঁ, আমাদের অন্তর তাঁতেই আনন্দ করবে, কেননা আমরা তাঁর পবিত্র নামের উপর ঈমান এনেছি।
{33:22} হে মাবুদ, তোমার অটল মহব্বত আমাদের উপরে বর্ষিত হোক, কেননা আমরা তোমার অপেক্ষা করেছি।
{i34:1} জবুর
{34:1} আমি সর্বসমক্ষে মাবুদের শুকরিয়া আদায় করবো; তাঁর প্রশংসা নিরন্তর আমার মুখে থাকবে।
{34:2} আমার প্রাণ মাবুদকে নিয়েই গর্ব করবে; তা শুনে নম্র লোকেরা আনন্দিত হবে।
{34:3} আমার সঙ্গে মাবুদের মহিমা ঘোষণা কর; এসো, আমরা একসঙ্গে তাঁর নামের প্রতিষ্ঠা করি।
{34:4} আমি মাবুদের খোঁজ করলাম, তিনি আমাকে জবাব দিলেন, আমার সকল আশঙ্কা থেকে উদ্ধার করলেন।
{34:5} ওরা তাঁর প্রতি দৃষ্টিপাত করে দীপ্যমান হল; তাদের মুখ কখনও বিবর্ণ হবে না।
{34:6} এই দুঃখী যখন ডাকল, মাবুদ শুনলেন, একে সকল সঙ্কট থেকে নিস্তার করলেন।
{34:7} যারা মাবুদকে ভক্তিপূর্ণ ভয় করে, মাবুদের ফেরেশতা তাদের চারদিকে শিবির স্থাপন করেন, আর তাদেরকে উদ্ধার করেন।
{34:8} আস্বাদন করে দেখ, মাবুদ মঙ্গলময়; সুখী সেই ব্যক্তি, যে তাঁর শরণাপন্ন।
{34:9} হে তাঁর পবিত্র ব্যক্তিরা, মাবুদকে ভয় কর, কেননা তাঁর ভয়কারীদের অভাব হয় না।
{34:10} যুবসিংহদের অনটন ও ক্ষুধায় কষ্ট হয়, কিন্তু যারা মাবুদের খোঁজ করে, তাদের কোন মঙ্গলের অভাব হয় না।
{34:11} এসো, বৎসরা, আমার কথা শোন, আমি তোমাদেরকে মাবুদের ভয় শিক্ষা দিই।
{34:12} কোন্‌ ব্যক্তি জীবনে প্রীত হয়, মঙ্গল দেখবার জন্য দীর্ঘায়ু ভালবাসে?
{34:13} তুমি হিংসা থেকে তোমার জিহ্বাকে, ছলনার কথা থেকে তোমার ঠোঁটকে সাবধানে রাখ।
{34:14} মন্দ থেকে দূরে যাও, যা ভাল তা-ই কর; শান্তির খোঁজ কর ও তার অনুধাবন কর।
{34:15} ধার্মিকদের প্রতি মাবুদের দৃষ্টি আছে, তাদের আর্তনাদের প্রতি তাঁর কান আছে।
{34:16} মাবুদের মুখ দুর্বৃত্তদের প্রতিকূল; তিনি ভূতল থেকে তাদের স্মৃতি লোপ করবেন।
{34:17} ধার্মিকেরা কান্নাকাটি করলো, মাবুদ শুনলেন, তাদের সকল সঙ্কট থেকে তাদেরকে উদ্ধার করলেন।
{34:18} মাবুদ ভগ্নচিত্তদের নিকটবর্তী, তিনি তাদের নাজাত করেন যাদের সকল আশা ধ্বংস হয়ে গেছে।
{34:19} ধার্মিকের বিপদ অনেক, কিন্তু সেসব থেকে মাবুদ তাকে উদ্ধার করেন।
{34:20} তিনি তার সমস্ত অস্থি রক্ষা করেন; তার মধ্যে একখানিও ভগ্ন হয় না।
{34:21} নাফরমানী দুর্জনকে সংহার করবে, ধার্মিকের বিদ্বেষীরা দোষীকৃত হবে।
{34:22} মাবুদ তাঁর গোলামদের প্রাণ মুক্ত করেন; যারা তাঁর মধ্যে আশ্রয় নেয় তাদের কেউই দোষীকৃত হবে না।
{i35:1} জবুর
{35:1} হে মাবুদ, যারা আমার সঙ্গে ঝগড়া করে, তাদের সঙ্গে ঝগড়া কর, যারা আমার সঙ্গে যুদ্ধ করে, তাদের সঙ্গে যুদ্ধ কর।
{35:2} তুমি ঢাল ও ফলক ধারণ কর, আমার সাহায্যের জন্য দণ্ডায়মান হও।
{35:3} বর্শা ধর, আমার তাড়নাকারীদের সম্মুখ পথ রুদ্ধ কর; আমার প্রাণকে বল, আমিই তোমার উদ্ধার।
{35:4} যারা আমার প্রাণের খোঁজ করে, তারা লজ্জিত ও অপমানিত হোক; যারা আমার অনিষ্টের সঙ্কল্প করে, তারা ফিরে যাক ও হতাশ হোক।
{35:5} তারা বায়ূচালিত তুষের মত হোক, মাবুদের ফেরেশতা তাদের তাড়া করুন।
{35:6} তাদের পথ অন্ধকার ও পিচ্ছিল হোক; মাবুদের ফেরেশতা তাদের পিছনে ধাবমান হোন।
{35:7} কেননা তারা অকারণে আমার জন্য গর্তের মধ্যে গুপ্ত জাল পেতেছে, অকারণে আমার প্রাণের জন্য খাদ খনন করেছে।
{35:8} অজ্ঞাতসারে তার সর্বনাশ উপস্থিত হোক; সে গোপনে পাতা নিজের জালে নিজে ধরা পড়ুক, সেই সর্বনাশে সে নিজেই ধরা পড়ুক।
{35:9} আর আমার প্রাণ মাবুদে উল্লসিত হবে, তাঁর উদ্ধারে আনন্দ করবে।
{35:10} আমার সকল অস্থি বলবে, হে মাবুদ, তোমার মত আর কে আছে? তুমিই দুঃখীকে তার চেয়ে বলবান ব্যক্তি থেকে, দুঃখী দরিদ্রকে তার লুণ্ঠনকারী থেকে, উদ্ধার করে থাক।
{35:11} দুর্বৃত্ত সাক্ষীরা উঠছে, আমি যা জানি না, তা আমার কাছে জানতে চায়।
{35:12} তারা উপকারের পরিবর্তে আমার অপকার করে, তাতে আমার প্রাণ এতিম হয়।
{35:13} কিন্তু তাদের অসুস্থতার সময়ে আমি চট পরতাম, আমি রোজা দ্বারা আমার প্রাণকে দুঃখ দিতাম, আমার মুনাজাত আমার বুকে ফিরে আসবে।
{35:14} আমি তাদেরকে নিজের বন্ধু বা নিজের ভাই বলে মনে করতাম, আমি মাতৃশোকাতুরের মত শোকার্ত হয়ে অধোমুখে থাকতাম।
{35:15} তবুও তারা আমার পদস্খলনে আনন্দিত হল ও সকলে একত্র হল; অধম লোকেরা আমার অজ্ঞাতসারে আমার বিরুদ্ধে একত্র হল, তারা আমাকে বিদীর্ণ করলো, ক্ষান্ত হল না।
{35:16} আল্লাহ্‌বিহীনদের বিদ্বেষপূর্ণ উপহাসের মত তারা আমার প্রতি দাঁতে দাঁত ঘর্ষণ করলো।
{35:17} হে মাবুদ, তুমি কতকাল দেখবে? রক্ষা কর আমার প্রাণ তাদের ধ্বংস থেকে, আমার একমাত্র (রূহ্‌) সিংহদের থেকে।
{35:18} আমি মহাসমাজের মধ্যে তোমার প্রশংসা করবো, বলবান জাতির মধ্যে তোমার প্রশংসা করবো।
{35:19} আমার দুশমনদেরকে আমার বিষয়ে অন্যায় আনন্দ করতে দিও না, যারা অকারণে আমাকে হিংসা করে, তাদেরকে ভ্রুকুটি করতে দিও না।
{35:20} কেননা তারা শান্তির কথা বলে না, কিন্তু দেশের শান্ত মানুষের বিরুদ্ধে ছলের কথা কল্পনা করে।
{35:21} তারা আমার বিরুদ্ধে মুখ ভেঙ্গাতো; বলতো,”অহো! অহো! আমাদের চোখ দেখেছে।”
{35:22} হে মাবুদ তুমি দেখেছ, নীরব থেকো না; প্রভু, আমা থেকে দূরবর্তী হয়ো না।
{35:23} জেগে উঠ, জাগ্রত হও, আমার রক্ষার্থে, হে আমার আল্লাহ্‌, আমার প্রভু, আমার পক্ষে কথা বলবার জন্য।
{35:24} হে মাবুদ, আমার আল্লাহ্‌, তোমার ধর্মশীলতা অনুসারে আমার বিচার কর, ওরা আমার উপরে আনন্দ না করুক।
{35:25} তারা মনে মনে না বলুক, ‘অহো! এ-ই আমাদের অভিলাষ; ‘তারা না বলুক, ‘তাকে গ্রাস করলাম’।
{35:26} যারা আমার বিপদে আনন্দিত হয়, তারা একসঙ্গে লজ্জিত ও হতাশ হোক; যারা আমার বিরুদ্ধে গর্ব করে, তারা লজ্জায় ও অপমানে আচ্ছন্ন হোক।
{35:27} যারা আমার ধার্মিকতায় প্রীত, তারা আনন্দধ্বনি করুক আহ্লাদিত হোক, দিনরাত বলুক, মাবুদ মহিমান্বিত হোন, যিনি নিজের গোলামের সহিসালামতে প্রীত।
{35:28} আর আমার জিহ্বা তোমার ধর্মশীলতার, ও সমস্ত দিন তোমার প্রশংসার কথা বলবে।
{i36:1} জবুর
{36:1} দুষ্টের হৃদয়ের মধ্যে অধর্ম তার কাছে কথা বলে, আল্লাহ্‌-ভয় তার চোখের অগোচর।
{36:2} সে নিজের দৃষ্টিতে নিজের গর্ব করে বলে, আমার অধর্ম আবিষ্কৃত ও ঘৃণিত হবে না।
{36:3} তার মুখের কালাম অধর্ম ও ছলমাত্র; সে সুবিবেচনা ও সদাচরণ ত্যাগ করেছে।
{36:4} সে তার বিছানায় অধর্ম কল্পনা করে, সে কুপথে দাঁড়িয়ে থাকে, সে দুষ্কর্ম ঘৃণা করে না।
{36:5} হে মাবুদ, তোমার অটল মহব্বত আসমানগুলোতে ব্যাপ্ত, তোমার বিশ্বস্ততা আকাশ ছোঁয়া।
{36:6} তোমার ধর্মশীলতা আল্লাহ্‌র পর্বতগুলোর মত, তোমার সমস্ত বিচার মহাজলধিস্বরূপ; হে মাবুদ, তুমি মানুষ ও পশু রক্ষা করে থাক।
{36:7} হে আল্লাহ্‌ তোমার অটল মহব্বত কেমন বহুমূল্য! সমস্ত লোক তোমার পক্ষচ্ছায়ার নিচে আশ্রয় পায়।
{36:8} তারা তোমার বাড়ির পুষ্টিকর দ্রব্যে পরিতৃপ্ত হয়, তুমি তাদের তোমার আনন্দ নদীর পানি পান করিয়ে থাক।
{36:9} কারণ তোমারই কাছে জীবনের ফোয়ারা আছে; তোমারই আলোতে আমরা আলো দেখতে পাই।
{36:10} যারা তোমাকে জানে, তুমি তাদের প্রতি তোমার অটল মহব্বত, ও সরলচিত্তদের প্রতি তোমার উদ্ধার চিরস্থায়ী কর।
{36:11} অহঙ্কারের পা আমার কাছে না আসুক, দুষ্টদের হাত আমাকে তাড়িয়ে না দিক্‌।
{36:12} ঐ যে দুর্বৃত্তরা পড়ে গেল; অধঃস্থানে নিক্ষিপ্ত হল, আর উঠতে পারবে না।
{i37:1} জবুর
{37:1} তুমি দুরাচারদের বিষয়ে রুষ্ট হয়ো না; অধর্মাচারীদের প্রতি ঈর্ষা করো না।
{37:2} কেননা তারা ঘাসের মত শীঘ্র ছিন্ন হবে, সবুজ ঘাসের মত ম্লান হবে।
{37:3} মাবুদের উপর নির্ভর রাখ, সদাচরণ কর, তবে দেশে বাস করবে, নিরাপত্তার জন্য আনন্দ করবে।
{37:4} আর মাবুদে আনন্দ কর, তিনি তোমার সমস্ত মনোবাঞ্ছা পূর্ণ করবেন।
{37:5} তোমার গতি মাবুদের উপর অর্পণ কর, তাঁর ওপর নির্ভর কর, তিনিই কাজ সাধন করবেন।
{37:6} তিনি আলোর মত তোমার ধার্মিকতা, মধ্যাহ্ন কালের মত তোমার বিচার প্রকাশ করবেন।
{37:7} মাবুদের কাছে নীরব হও, তাঁর অপেক্ষায় থাক; যে তার পথে কৃতকার্য হয়, তার বিষয়ে, যে ব্যক্তি কুসঙ্কল্প করে, তার বিষয়ে রুষ্ট হয়ো না।
{37:8} ক্রোধ থেকে নিবৃত্ত হও, ক্রোধ ত্যাগ কর, রুষ্ট হয়ো না, হলে কেবল দুষ্কার্য করবে।
{37:9} কারণ দুরাচারেরা উচ্ছিন্ন হবে, কিন্তু যারা মাবুদের অপেক্ষা করে, তারাই দেশের অধিকারী হবে।
{37:10} আর ক্ষণকাল পরে দুষ্ট লোক আর থাকবে না, তুমি তার স্থান তত্ত্ব করবে, কিন্তু তাকে পাবে না।
{37:11} কিন্তু মৃদুশীলেরা দেশের অধিকারী হবে, এবং প্রচুর শান্তির দরুন আনন্দ করবে।
{37:12} দুষ্ট লোক ধার্মিকের প্রতিকূলে কুসঙ্কল্প করে, তার বিরুদ্ধে দাঁতে দাঁত ঘর্ষণ করে।
{37:13} প্রভু তাকে উপহাস করবেন, কেননা তিনি দেখেন, তার দিন আসছে। দুষ্টেরা তলোয়ার কোষমুক্ত করেছে ও ধনুক আকর্ষণ করেছে,
{37:14} যেন দুঃখী ও দরিদ্রকে নিপাত করতে পারে, যেন সরলপথগামীদেরকে খুন করতে পারে,
{37:15} তাদের তলোয়ার তাদেরই হৃদয়ে প্রবেশ করবে, তাদের ধনুক ভেঙ্গে যাবে।
{37:16} ধার্মিকের অল্প সম্পত্তি ভাল, সমস্ত দুষ্ট লোকের বহু ধনরাশি অপেক্ষা ভাল।
{37:17} কারণ দুষ্টদের বাহু ভেঙ্গে যাবে; কিন্তু মাবুদ ধার্মিকদের ধরে রাখেন।
{37:18} মাবুদ সিদ্ধদের সমস্ত দিন জানেন; তাদের অধিকার চিরকাল থাকবে।
{37:19} তারা বিপদের সময় লজ্জিত হবে না, দুর্ভিক্ষের সময়ে তৃপ্ত হবে।
{37:20} কিন্তু দুষ্টরা বিনষ্ট হবে, মাবুদের দুশমনেরা মাঠের সবুজ ঘাসের সৌন্দর্যের মতই; তারা অন্তর্হিত, ধোঁয়ার মত মিলিয়ে যাবে।
{37:21} দুষ্ট ঋণ করে পরিশোধ করে না, কিন্তু ধার্মিক দয়াবান ও দানশীল।
{37:22} কেননা তাঁর দোয়ার পাত্রেরা দেশের অধিকারী হবে, কিন্তু তাঁর বদদোয়ার পাত্রেরা উচ্ছিন্ন হবে।
{37:23} মাবুদ কর্তৃক মানুষের পদক্ষেপগুলো স্থিরীকৃত হয়, তার পথে তিনি প্রীত।
{37:24} পড়ে গেলেও সে ভূতলশায়ী হবে না; কেননা মাবুদ তার হাত ধরে রাখেন।
{37:25} আমি যুবক ছিলাম, এখন বৃদ্ধ হয়েছি, কিন্তু ধার্মিককে পরিত্যক্ত হতে দেখি নি, তার বংশকে খাদ্য ভিক্ষা করতে দেখি নি।
{37:26} সেসব দিন রহম করে ও ধার দেয়, তার বংশ দোয়া পায়।
{37:27} তুমি মন্দ থেকে দূরে যাও, সদাচরণ কর, তাতে চিরকাল বাস করবে।
{37:28} কেননা মাবুদ ন্যায়বিচার ভালবাসেন; তিনি তাঁর বিশ্বস্তদেরকে পরিত্যাগ করেন না; তারা চিরকাল সুরক্ষিত হয়; কিন্তু দুষ্টদের বংশ উচ্ছিন্ন হবে।
{37:29} ধার্মিকেরা দেশের অধিকারী হবে তারা নিয়ত সেখানে বাস করবে।
{37:30} ধার্মিকের মুখ জ্ঞানের কথা বলে, তার জিহ্বা ন্যায়বিচারের কথা বলে।
{37:31} তার আল্লাহ্‌র শরীয়ত তার দিলে আছে; তার পদবিক্ষেপ টলবে না।
{37:32} দুষ্ট লোক ধার্মিকের প্রতি লক্ষ্য রাখে, তাকে খুন করতে চেষ্টা করে।
{37:33} মাবুদ তাকে ওর হাতে ছেড়ে দেবেন না, তার বিচারকালে তাকে দোষী করবেন না।
{37:34} মাবুদের অপেক্ষায় থাক, তাঁর পক্ষে চল; তাতে তিনি তোমাকে দেশের অধিকার ভোগের জন্য উন্নত করবেন; দুষ্টদের উচ্ছেদ হলে তুমি তা দেখতে পাবে।
{37:35} আমি দুষ্টকে মহাক্ষমতাশালী দেখেছি, উৎপত্তি স্থানের সতেজ গাছের মত প্রসারিত দেখেছি।
{37:36} কিন্তু আমি সেই পথে গেলাম, দেখ, সে নেই, আমি খোঁজ করলাম, কিন্তু তাকে পাওয়া গেল না।
{37:37} নির্দোষদের কথা বিবেচনা কর, সরলকে নিরীক্ষণ কর; শান্তিপ্রিয় ব্যক্তির কাজের শেষে সুফল আছে।
{37:38} কিন্তু অধর্মাচারীরা সকলেই বিনষ্ট হবে; দুষ্টদের শেষ ফল উচ্ছিন্ন হবে।
{37:39} ধার্মিকদের উদ্ধার মাবুদ থেকে, তিনি সঙ্কটকালে তাদের আশ্রয়।
{37:40} মাবুদ তাদের সাহায্য করেন, তাদেরকে রক্ষা করেন, তিনি দুষ্টদের থেকে তাদের রক্ষা করেন ও তাদের নাজাত করেন, কারণ তারা তাঁর আশ্রয় নিয়েছে।
{i38:1} জবুর
{38:1} হে মাবুদ, তোমার ক্রোধে আমাকে ভর্ৎসনা করো না, তোমার গজবের আগুনে আমাকে শাস্তি দিও না।
{38:2} কেননা তোমার সমস্ত তীর আমাতে বিদ্ধ, আমার উপরে তোমার হাত নেমে এসেছে।
{38:3} তোমার ক্রোধ হেতু আমার দেহে কোন স্বাস্থ্য নেই, আমার গুনাহ্‌হেতুু আমার অস্থিতে কোন শান্তি নেই।
{38:4} কেননা আমার অপরাধগুলো আমার মাথার উপরে উঠেছে, ভারী বোঝার মত সেসব আমার শক্তির চেয়ে ভারী।
{38:5} আমার সমস্ত ক্ষত দুর্গন্ধ ও গলিত হয়েছে, আমার অজ্ঞানতার দরুণই হয়েছে।
{38:6} আমি কুঁজো হয়েছি, অত্যন্ত নুয়ে পড়েছি, আমি সমস্ত দিন বিষণ্ন হয়ে বেড়াচ্ছি।
{38:7} কেননা আমার কোমরে জ্বালা ধরেছে, আমার দেহে কোনো স্বাস্থ্য নেই।
{38:8} আমি অবসন্ন ও অতিশয় ক্ষুণ্ন হয়েছি, অন্তরের ব্যাকুলতায় আর্তনাদ করছি।
{38:9} হে মালিক, আমার সমস্ত কামনা তোমার সম্মুখে, আমার কাতরোক্তি তোমা থেকে গুপ্ত নয়।
{38:10} আমার অন্তর ধুক্‌ ধুক্‌ করছে, আমার বল আমাকে ত্যাগ করেছে, আমার চোখের তেজও আমাকে ছেড়ে গেছে।
{38:11} আমার বন্ধুরা ও আমার সঙ্গীরা আমার ব্যাধি থেকে দূরে দাঁড়ায়, আমার জ্ঞাতিবর্গ দূরে দাঁড়িয়ে থাকে।
{38:12} যারা আমার প্রাণের খোঁজ করে, তারা ফাঁদ পাতে; যারা আমার অনিষ্ট চেষ্টা করে, তারা বিনাশের কথা বলে, আর সমস্ত দিন ছলের চিন্তা করে।
{38:13} কিন্তু বধিরের মত আমি কিছুই শুনতে পাই না, আমি এমন বোবার মত হয়েছি, যে মুখ খোলে না।
{38:14} আমি এমন ব্যক্তির মত, যে শুনতে পায় না, যার মুখে প্রতিবাদ উচ্চারিত হয় না।
{38:15} কারণ, হে মাবুদ, আমি তোমারই অপেক্ষা করছি; হে মালিক, আমার আল্লাহ্‌, তুমিই উত্তর দেবে।
{38:16} কেননা আমি বললাম, পাছে ওরা আমার বিষয়ে আনন্দ করে, আমার চরণ টললেই আমার বিপক্ষে অহংকার করে।
{38:17} আমি তো পড়তে উদ্যত; আমার ব্যথা সতত আমার গোচরে রয়েছে।
{38:18} আমি আমার অপরাধ স্বীকার করবো, আমার গুনাহ্‌র জন্য খেদ করবো।
{38:19} কিন্তু আমার দুশমনেরা সতেজ ও বলবান, অনেকেই অকারণে আমাকে ঘৃণা করে।
{38:20} আর তারা উপকারের পরিবর্তে অপকার করে, তারা আমার বিপক্ষ, কারণ যা ভাল, আমি তারই অনুগামী।
{38:21} হে মাবুদ, আমাকে পরিত্যাগ করো না; আমার আল্লাহ্‌, আমা থেকে দূরে থেকো না।
{38:22} হে মালিক, আমার উদ্ধার, তুমি আমার সাহায্য করতে তৎপর হও।
{i39:1} জবুর
{39:1} আমি বললাম, ‘আমি আমার পথে সাবধানে চলবো, যেন জিহ্বা দ্বারা গুনাহ্‌ না করি; যতদিন আমার সাক্ষাতে দুর্জন থাকে, আমি মুখে জাল্‌তি বেঁধে রাখব।’
{39:2} আমি নীরবে বোবা হয়ে রইলাম, সৎ কথা বলা থেকেও বিরত থাকলাম, আর আমার ব্যথা বেড়ে গেল।
{39:3} আমার অন্তর আমার ভেতরে তপ্ত হয়ে উঠলো; ভাবতে ভাবতে আগুন জ্বলে উঠলো; তারপর আমি কথা বললাম,
{39:4} মাবুদ, আমার অন্তিমকাল আমাকে জানাও, আমার আয়ুর পরিমাণ কি, জানাও, আমি জানতে চাই, আমি কেমন ক্ষণিক।
{39:5} দেখ, তুমি আমার আয়ু কতিপয় মুষ্টি পরিমিত করেছ, আমার জীবনকাল তোমার দৃষ্টিতে অবস্তুবৎ; সত্যি, প্রত্যেক মানুষ স্থিরীকৃত হলেও নিতান্ত অসার। [সেলা।]
{39:6} সত্যি, মানুষ ছায়ার মত গমনাগমন করে, সত্যি, তারা অসারতার জন্যই ব্যতিব্যস্ত; সে ধনরাশি সঞ্চয় করে, কিন্তু কে তা সংগ্রহ করবে, জানে না।
{39:7} এখন, হে মালিক, আমি কিসের অপেক্ষা করি? তোমাতেই আমার প্রত্যাশা।
{39:8} আমার সমস্ত অধর্ম থেকে আমাকে উদ্ধার কর, আমাকে মূঢ় লোকের ধিক্কারের পাত্র করো না।
{39:9} আমি বোবা হলাম, মুখ খুললাম না, কেননা তুমিই এই সমস্ত করেছ।
{39:10} আমা থেকে তোমার আঘাত দূর কর, তোমার হাতের প্রহারে আমি ক্ষীণ হলাম।
{39:11} তুমি যখন অপরাধের দরুন মানুষকে ভর্ৎসনা দ্বারা শাসন কর, তখন কীটের মত তার সৌন্দর্য বিলীন করে থাক; সত্যি, প্রত্যেক মানুষ অসারমাত্র। [সেলা।]
{39:12} হে মাবুদ, আমার মুনাজাত শোন, আমার আর্তনাদে কান দাও, আমার অশ্রুপাতে নীরব থেকো না; কেননা আমি তোমার কাছে মেহমানস্বরূপ, আমার সমস্ত পিতৃলোকের মতই প্রবাসী।
{39:13} আমার উপর থেকে তোমার কড়া দৃষ্টি ফিরিয়ে নাও, যেন প্রফুল্ল হই, যাবৎ আমার মৃত্যু না হয় ও আর না থাকি।
{i40:1} জবুর
{40:1} আমি ধৈর্যসহ মাবুদের অপেক্ষা করছিলাম, তিনি আমার প্রতি মনোযোগ দিয়ে আমার আর্তনাদ শুনলেন।
{40:2} তিনি বিনাশের গর্ত থেকে, পঙ্কময় ভূমি থেকে, আমাকে তুললেন, তিনি শৈলের উপরে আমার চরণ রাখলেন, আমার পদসঞ্চার দৃঢ় করলেন।
{40:3} তিনি আমার মুখে নতুন গজল, আমাদের আল্লাহ্‌র প্রশংসা-গজল দিলেন; অনেকে তা দেখবে, ভয় পাবে, ও মাবুদের উপর ঈমান আনবে।
{40:4} সুখী সেই জন, যে মাবুদকে তার বিশ্বাসভূমি করে, এবং তাদের দিকে না ফেরে, যারা অহঙ্কারী ও মিথ্যা পথে ভ্রমণ করে।
{40:5} হে মাবুদ, আমার আল্লাহ্‌, তুমিই প্রচুর পরিমাণে সাধন করেছ আমাদের পক্ষে তোমার অলৌকিক সমস্ত কাজ ও তোমার সমস্ত সঙ্কল্প; তোমার মত কেউ নেই; আমি সেগুলো বলতাম ও বর্ণনা করতাম, কিন্তু সেগুলো গণনা করা যায় না।
{40:6} কোরবানীতে ও নৈবেদ্যে তুমি প্রীত নহ, তুমি আমার উম্মুক্ত কর্ণ দিয়েছ; তুমি পোড়ানো-কোরবানী ও গুনাহ্‌র জন্য কোরবানী চাও নি;
{40:7} তখন আমি বললাম, দেখ, আমি এসেছি; যেমন পাক-কিতাবে আমার বিষয় লেখা আছে।
{40:8} হে আমার আল্লাহ্‌, তোমার অভীষ্ট সাধনে আমি প্রীত, আর তোমার শরীয়ত আমার অন্তরে আছে।
{40:9} আমি মহাসমাজে ধর্মশীলতার মঙ্গলবার্তা তবলিগ করেছি; দেখ, আমার ওষ্ঠাধর রুদ্ধ করি না; হে মাবুদ, তুমি তা জান।
{40:10} আমি তোমার ধর্মশীলতা নিজের হৃদয়মধ্যে সঙ্গোপন করি নি, তোমার বিশ্বস্ততা ও তোমার উদ্ধার তবলিগ করেছি; তোমার অটল মহব্বত ও বিশ্বস্ততা মহাসমাজ থেকে গুপ্ত রাখি নি।
{40:11} হে মাবুদ, তুমিও আমা থেকে তোমার করুণা রুদ্ধ করো না; তোমার অটল মহব্বত ও তোমার বিশ্বস্ততা সতত আমাকে রক্ষা করুক।
{40:12} কেননা অসংখ্য বিপদ আমাকে ঘিরে ধরেছে; আমার অপরাধগুলো আমাকে ধরেছে; আমি দেখতে পাচ্ছি না; আমার মাথার চুলের চেয়েও সেসব বেশি, আমার হৃদয়ে সাহস বলতে কিছু নেই।
{40:13} হে মাবুদ, অনুগ্রহ করে আমাকে উদ্ধার কর, মাবুদ, আমাকে সাহায্য করতে তৎপর হও।
{40:14} তারা সকলেই লজ্জিত ও হতাশ হোক, যারা সংহার করতে আমার প্রাণের খোঁজ করে, তারা ফিরে যাক, অপমানিত হোক, যারা আমার বিপদে প্রীত হয়।
{40:15} তারা নিজেদের লজ্জার দরুন স্তম্ভিত হোক, যারা আমাকে বলে, আহা! আহা!
{40:16} যারা তোমার খোঁজ করে, তারা সকলে তোমাতে আমোদ ও আনন্দ করুক; যারা তোমার উদ্ধার ভালবাসে, তারা সতত বলুক, মাবুদ মহিমান্বিত হোন।
{40:17} আমি দুঃখী ও দরিদ্র, প্রভুই আমার পক্ষে চিন্তা করেন; তুমি আমার সহায় ও আমার উদ্ধারকর্তা; হে আমার আল্লাহ্‌, বিলম্ব করো না।
{i41:1} জবুর
{41:1} সুখী সেই জন, যে দীনহীনের প্রতি চিন্তাশীল; বিপদের দিনে মাবুদ তাকে নিস্তার করবেন।
{41:2} মাবুদ তাকে রক্ষা করবেন, জীবিত রাখবেন, দেশে তাকে সুখী বলে ডাকা হবে; তুমি দুশমনদের ইচ্ছার হাতে তাকে তুলে দেবে না।
{41:3} অসুস্থ হয়ে যখন বিছানায় পড়ে থাকলে মাবুদ তাকে ধরে রাখবেন; তার অসুস্থতার সময়ে তুমি তার সমস্ত বিছানা পরিবর্তন করেছ।
{41:4} আমি বললাম, হে মাবুদ, আমাকে রহম কর, আমার প্রাণ সুস্থ কর, কেননা আমি তোমার বিরুদ্ধাচরণ করে গুনাহ্‌ করেছি।
{41:5} আমার দুশমনেরা আমার বিরুদ্ধে হিংসার কথা বলে, ‘সে কখন মরবে? কখন তার নাম মুছে যাবে?’
{41:6} আর যদি কেউ আমাকে দেখতে আসে, তবে সে মিথ্যা কথা বলে; তার হৃদয় তার জন্য অধর্ম সঞ্চয় করে, সে বাইরে গিয়ে তা বলে বেড়ায়।
{41:7} আমার বিদ্বেষীরা সকলে একত্র হয়ে আমার বিরুদ্ধে কানাকানি করে; তারা আমার বিপক্ষে অনিষ্ট কল্পনা করে।
{41:8} তারা চিন্তা করে যে, কোন প্রকার মারাত্মক বিষয় আমাতে লেগেছে, আমি পড়ে আছি, আর উঠতে পারব না।’
{41:9} আমার যে বন্ধু আমার বিশ্বাসের পাত্র ছিল, সে আমার রুটি খেত, সে আমার বিরুদ্ধে পাদমূল উঠিয়েছে।
{41:10} হে মাবুদ, তুমি আমার প্রতি রহম কর, আমাকে উঠাও, যেন আমি ওদের প্রতিফল দিই।
{41:11} আমি এতেই জানি যে তুমি আমাতে প্রীত, কেননা আমার দুশমন আমার জন্য আর জয়ধ্বনি করে না,
{41:12} তুমি আমার সিদ্ধতায় আমাকে ধরে রেখেছ, এবং চিরতরে তোমার সাক্ষাতে স্থাপন করেছ।
{41:13} মাবুদ, ইসরাইলের আল্লাহ্‌, ধন্য হোন, অনাদিকাল থেকে অনন্তকাল পর্যন্ত। আমিন ও আমিন।
{i42:1} দ্বিতীয় খণ্ড (জবুর 42-72) জবুর
{42:1} হরিণী যেমন পানির স্রোতের আকাঙ্খা করে, তেমনি, হে আল্লাহ্‌, আমার প্রাণ তোমার আকাঙ্খা করছে।
{42:2} আল্লাহ্‌র জন্য, জীবন্ত আল্লাহ্‌রই জন্য আমার প্রাণ তৃষ্ণার্ত। আমি কখন এসে আল্লাহ্‌র সাক্ষাতে উপস্থিত হব?
{42:3} আমার চোখের পানি দিনরাত আমার খাবার হল, কেননা লোকে সমস্ত দিন আমাকে বলে, ‘তোমার আল্লাহ্‌ কোথায়?’
{42:4} যখন আমি তা স্মরণ করি তখন আমার অন্তর বিদীর্ণ হয়, কেননা আমি লোকারণ্যের সঙ্গে যাত্রা করতাম, তাদেরকে আল্লাহ্‌র গৃহে নিয়ে যেতাম, আনন্দ ও শুকরিয়া কাওয়ালীর ধ্বনির সঙ্গে বহু লোক ঈদ পালন করতো।
{42:5} হে আমার প্রাণ, কেন অবসন্ন হও? আমার অন্তরে কেন ক্ষুব্ধ হও? আল্লাহ্‌র উপরে প্রত্যাশা রাখ; কেননা আমি আবার তাঁর প্রশংসা-গজল গাইব; তিনি আমার নাজাতদাতা ও আমার আল্লাহ্‌।
{42:6} আমার প্রাণ আমার অন্তরে অবসন্ন হচ্ছে; সেজন্য আমি তোমাকে স্মরণ করছি, জর্ডানের দেশ হতে, আর হর্মোণ পাহাড়শ্রেণী, মিৎসিয়র পর্বত হতে।
{42:7} তোমার ঝর্ণাগুলোর শব্দে রয়েছে এক অতলের প্রতি অন্য অতলের আহ্বান; তোমার সকল ঢেউ, তোমার সকল তরঙ্গ আমার উপর দিয়ে যাচ্ছে।
{42:8} মাবুদ দিনে তাঁর অটল মহব্বতকে হুকুম করবেন, রাতে তাঁর স্তোত্র আমার সঙ্গী হবে, আমার জীবনদায়ী আল্লাহ্‌র কাছে মুনাজাত করবো।
{42:9} আমি আমার শৈলস্বরূপ আল্লাহ্‌কে বলবো, কেন আমাকে ভুলে গিয়েছ? আমি কেন দুশমনের জোর-জুলুমে বিষণ্ন হয়ে বেড়াচ্ছি?
{42:10} আমার বিপক্ষেরা আমাকে তিরস্কার করে, যেন অস্থি পর্যন্ত চূর্ণ করে, তারা সমস্ত দিন আমাকে বলে, তোমার আল্লাহ্‌ কোথায়?
{42:11} হে আমার প্রাণ, কেন অবসন্ন হও? আমার অন্তরে কেন ক্ষুব্ধ হও? আল্লাহ্‌র অপেক্ষা কর; কেননা আমি আবার তাঁর প্রশংসা-গজল করবো; তিনি আমার নাজাতদাতা ও আমার আল্লাহ্‌।
{i43:1} জবুর
{43:1} হে আল্লাহ্‌, আমার বিচার কর, অসাধু ব্যক্তিদের সঙ্গে আমার ঝগড়া নিষ্পন্ন কর; ছলনাপ্রিয় ও অন্যায়কারী মানুষ থেকে আমাকে উদ্ধার কর।
{43:2} কেননা তুমিই আমার আল্লাহ্‌ যার মধ্যে আমি আশ্রয় নিয়েছি; কেন আমাকে ত্যাগ করেছ? আমি কেন দুশমনের জোর-জুলুমে বিষণ্ন হয়ে বেড়াচ্ছি?
{43:3} তোমার আলো ও তোমার সত্য প্রেরণ কর; তারাই আমার পথপ্রদর্শক হোক, তোমার পবিত্র পাহাড় ও তোমার আবাসে আমাকে উপস্থিত করুক।
{43:4} তাতে আমি আল্লাহ্‌র কোরবানগাহ্‌র কাছে যাব, আমার পরমানন্দজনক আল্লাহ্‌র সম্মুখে যাব; আর হে আল্লাহ্‌, আমার আল্লাহ্‌, আমি বীণাযন্ত্রে তোমার প্রশংসা করবো।
{43:5} হে আমার প্রাণ, কেন অবসন্ন হও? আমার অন্তরে কেন ক্ষুব্ধ হও? আল্লাহ্‌র অপেক্ষা কর; কেননা আমি আবার তাঁর প্রশংসা-গজল করবো; তিনি আমার নাজাতদাতা ও আমার আল্লাহ্‌।
{i44:1} জবুর
{44:1} হে আল্লাহ্‌, আমরা স্বকর্ণে শুনেছি, আমাদের পূর্বপুরুষেরা আমাদেরকে বলেছেন, তুমি পূর্বকালে তাঁদের সময়ে কাজ করেছিলে।
{44:2} তুমি তোমার হাতে জাতিদেরকে অধিকারচ্যুত করে আমাদের পূর্বপুরুষদেরকেই রোপণ করেছিলে, তুমি লোকবৃন্দকে চূর্ণ করে তাঁদেরকেই উন্নত করেছিলে।
{44:3} কেননা তাঁরা নিজেদের তলোয়ার দ্বারা দেশ অধিকার করেন নি, তাঁদের নিজের বাহু তাঁদেরকে নিস্তার করে নি; কিন্তু তোমার ডান হাত, তোমার বাহু ও তোমার মুখের প্রসন্নতা তা করেছিল, কারণ তাঁদের প্রতি তোমার মহব্বত ছিল।
{44:4} হে আল্লাহ্‌, তুমিই আমার বাদশাহ্‌; তুমি ইয়াকুবকে বিজয় দান করতে হুকুম দাও।
{44:5} তোমার দ্বারা আমরা আমাদের বিপক্ষদেরকে পরাস্ত করবো; যারা আমার বিরুদ্ধে উঠে, তাদেরকে তোমার নামে পদতলে দলবো।
{44:6} যেহেতু আমি আমার ধনুকে নির্ভর করবো না, আমার তলোয়ার আমাকে নিস্তার করবে না।
{44:7} কিন্তু তুমিই আমাদের দুশমনদের থেকে আমাদেরকে নিস্তার করেছ, আমাদের বিদ্বেষিদেরকে লজ্জিত করেছ।
{44:8} আমরা সমস্ত দিন আল্লাহ্‌কে নিয়ে গর্ব করেছি, আর চিরকাল তোমার নামের প্রশংসা-গজল করবো। [সেলা।]
{44:9} কিন্তু তুমি আমাদেরকে ত্যাগ করেছ, অপমানগ্রস্ত করেছ, আমাদের বাহিনীদের সঙ্গে যাত্রা কর না।
{44:10} তুমি বিপক্ষ থেকে আমাদেরকে ফিরাচ্ছ; আমাদের বিদ্বেষীরা আমাদের সর্বস্ব লুট করছে।
{44:11} তুমি আমাদের জবেহ্‌ করতে নেওয়া ভেড়ার মত তুলে দিয়েছ, আমাদেরকে জাতিদের মধ্যে ছিন্নভিন্ন করেছ।
{44:12} তুমি তোমার লোকদের বিনামূল্যে বিক্রি করছো, তাদের জন্য কোন উঁচু মূল্য দাবী কর নি।
{44:13} তুমি আমাদের প্রতিবেশীদের কাছে আমাদের তিরস্কারের বিষয়, আমাদের চারদিকের লোকদের কাছে উপহাস ও বিদ্রূপের পাত্র করেছে।
{44:14} তুমি জাতিদের মধ্যে আমাদের প্রবাদের বিষয় করেছ, লোকবৃন্দের মধ্যে আমাদের অবজ্ঞার পাত্র করেছ।
{44:15} সমস্ত দিন আমার অপমান আমার সম্মুখে থাকে, আমার মুখের লজ্জা আমাকে আচ্ছাদন করেছে,
{44:16} তিরস্কারকারী ও নিন্দাকারীর রবের দরুন, দুশমন ও প্রতিহিংসাকারীর উপস্থিতির দরুণ।
{44:17} আমাদের প্রতি এসব ঘটেছে; কিন্তু আমরা তোমাকে ভুলে যাই নি, তোমার নিয়মের বিষয়ে বেঈমানী করি নি;
{44:18} আমাদের অন্তর ফিরে যায় নি, আমাদের পাদবিক্ষেপ তোমার পথ থেকে ভ্রষ্ট হয় নি।
{44:19} তবুও তুমি আমাদেরকে শিয়ালদের স্থানে চূর্ণ করেছ, ঘন অন্ধকার আমাদের আচ্ছন্ন করেছে।
{44:20} আমরা যদি আমাদের আল্লাহ্‌র নাম ভুলে গিয়ে থাকি, যদি অন্য দেবতার প্রতি দু’হাত তুলে থাকি,
{44:21} তবে আল্লাহ্‌ কি তার সন্ধান পাবেন না? তিনি তো অন্তঃকরণের গুপ্ত বিষয় সবই জানেন।
{44:22} হ্যাঁ, তোমার জন্য আমরা সমস্ত দিন নিহত হচ্ছি; আমাদেরকে জবেহ্‌ করতে নেওয়া ভেড়ার মত মত করে।
{44:23} জাগ্রত হও, হে মালিক, কেন নিদ্রা যাও? উঠ, চিরকালের জন্য ত্যাগ করো না।
{44:24} তুমি কেন তোমার মুখ আচ্ছাদন করছো? আমাদের দুঃখ ও দৌরাত্ম্যভোগ কেন ভুলে যাচ্ছ?
{44:25} কেননা আমাদের প্রাণ ধূলিতে অবনত, আমাদের দেহ ভূমিতে লুটিয়ে পড়েছে।
{44:26} আমাদের সাহায্যের জন্য উঠ, নিজের অটল মহব্বতের অনুরোধে আমাদের মুক্ত কর।
{i45:1} জবুর
{45:1} আমার হৃদয়ে শুভকথা উথলে উঠছে; আমি বাদশাহ্‌র বিষয়ে আমার রচনা বিবৃত করবো; আমার জিহ্বা দক্ষ লেখকের লেখনীস্বরূপ।
{45:2} তুমি মানুষের চেয়ে পরম সুন্দর; তোমার ওষ্ঠাধর থেকে রহমত ঝরে পড়ে; এজন্য আল্লাহ্‌ চিরকালের জন্য তোমাকে দোয়া করেছেন।
{45:3} হে বীর, তোমার তলোয়ার কোমরে বাঁধ, তোমার গৌরব ও মহিমা গ্রহণ কর।
{45:4} আর স্বীয় প্রতাপে কৃতকার্য হও, বাহনে চড়ে যাও, সত্যের ও ধার্মিকতাযুক্ত নম্রতার পক্ষে, তাতে তোমার ডান হাত তোমাকে ভয়াবহ কাজ শেখাবে।
{45:5} তোমার সমস্ত তীর ধারালো, জাতিরা তোমার পদতলে পতিত হয়, বাদশাহ্‌র দুশমনদের অন্তর বিদ্ধ হয়।
{45:6} হে আল্লাহ্‌, তোমার সিংহাসন অনন্তকালস্থায়ী, তোমার রাজদণ্ড সরলতার দণ্ড।
{45:7} তুমি ধার্মিকতাকে মহব্বত করে আসছ, নাফরমানীকে ঘৃণা করে আসছ; এই কারণ আল্লাহ্‌, তোমার আল্লাহ্‌, তোমাকে অভিষিক্ত করেছেন, তোমার সখাদের চেয়ে বেশি পরিমাণে আনন্দ তেলে।
{45:8} গন্ধরস, অগুরু ও দারুচিনিতে তোমার সকল কোর্তা সুবাসিত হয়, হাতির দাঁতের প্রাসাদগুলো থেকে তারযুক্ত সমস্ত যন্ত্র তোমাকে আনন্দিত করেছে।
{45:9} তোমার মহিলারত্নদের মধ্যে শাহ্‌জাদীরা আছেন, তোমার ডান দিকে দাঁড়িয়ে আছেন রাণী, ওফীরের সোনা দিয়ে সেজে আছেন।
{45:10} বৎস, শোন, দেখ, কান দাও; তোমার জাতি ও তোমার পিতৃকুল ভুলে যাও।
{45:11} তাতে বাদশাহ্‌ তোমার সৌন্দর্য বাসনা করবেন; কেননা তিনিই তোমার প্রভু, তুমি তাঁর কাছে সেজ্‌দা কর।
{45:12} টায়ার-কন্যা উপঢৌকন নিয়ে আসবেন, ধনী লোকেরা তোমার কাছে ফরিয়াদ করবেন।
{45:13} শাহ্‌জাদী অন্তঃপুরে সর্বতোভাবে সুশোভিতা; তাঁর পোশাক সোনার সুতায় বোনা রয়েছে।
{45:14} তাঁকে সূচীশিল্পীত কোর্তা পরিয়ে বাদশাহ্‌র কাছে নিয়ে যাওয়া হবে, তাঁর পিছনে থাকা সহচরী কুমারীদেরকে তোমার কাছে নেওয়া যাবে।
{45:15} তারা আনন্দে ও উল্লাসে আনীতা হবে, তারা রাজপ্রাসাদে প্রবেশ করবে।
{45:16} তোমার পিতৃগণের পরিবর্তে তোমার পুত্রেরা থাকবে; তুমি তাদের সারা দুনিয়াতে শাসনকর্তা করবে।
{45:17} আমি তোমার নাম সমস্ত বংশ পরম্পরায় স্মরণ করাব, এজন্য জাতিরা যুগে যুগে চিরকাল তোমার প্রশংসা করবে।
{i46:1} জবুর
{46:1} আল্লাহ্‌ আমাদের পক্ষে আশ্রয় ও বল। তিনি সঙ্কটকালে অতি সুপ্রাপ্য সহায়।
{46:2} অতএব আমরা ভয় করবো না — যদিও দুনিয়া পরিবর্তিত হয়, যদিও পর্বতমালা টলে সমুদ্রের গর্ভে গিয়ে পড়ে।
{46:3} তার পানি গর্জন করুক, প্রচণ্ড হোক, তার আস্ফালনে পর্বতমালা কেঁপে ওঠুক। [সেলা।]
{46:4} একটি নদী আছে তার সমস্ত স্রোত আল্লাহ্‌র নগরকে, সর্বশক্তিমানের শরীয়ত-তাঁবুর পবিত্র স্থানকে আনন্দিত করে।
{46:5} আল্লাহ্‌ তার মধ্যবর্তী, তা বিচলিত হবে না; প্রভাতেই আল্লাহ্‌ তার সাহায্য করবেন।
{46:6} জাতিরা গর্জন করলো, সমস্ত রাজ্য বিচলিত হল; তিনি গর্জন করলেন, দুনিয়া গলে গেল।
{46:7} বাহিনীগণের মাবুদ আমাদের সহবর্তী; ইয়াকুবের আল্লাহ্‌ আমাদের আশ্রয়। [সেলা।]
{46:8} চল, মাবুদের কার্যকলাপ দেখ, যিনি দুনিয়াতে ধ্বংস সাধন করলেন।
{46:9} তিনি দুনিয়ার প্রান্ত পর্যন্ত যুদ্ধ নিবৃত্ত করেন; তিনি ধনুক ভেঙ্গে ফেলবেন, বর্শা খণ্ড খণ্ড করেন, তিনি সমস্ত রথ আগুনে পুড়িয়ে দিবেন।
{46:10} তোমরা ক্ষান্ত হও; জেনো, আমিই আল্লাহ্‌; আমি জাতিদের মধ্যে উন্নত হব, আমি দুনিয়াতে উন্নত হব।
{46:11} বাহিনীগণের মাবুদ আমাদের সহবর্তী; ইয়াকুবের আল্লাহ্‌ আমাদের আশ্রয়। [সেলা।]
{i47:1} জবুর
{47:1} হে সমুদয় জাতি, করতালি দাও; আনন্দরবে আল্লাহ্‌র উদ্দেশে জয়ধ্বনি কর।
{47:2} কেননা সর্বশক্তিমান মাবুদ ভয়াবহ, তিনি সমস্ত দুনিয়ার উপরে মহান বাদশাহ্‌।
{47:3} তিনি লোকবৃন্দকে আমাদের অধীন করেন, জাতিদেরকে আমাদের পায়ের তলায় রাখেন।
{47:4} তিনি আমাদের জন্য আমাদের অধিকার মনোনীত করেন; তা ইয়াকুবের গর্বের বিষয়, যাকে তিনি মহব্বত করলেন। [সেলা।]
{47:5} আল্লাহ্‌ জয়ধ্বনির উচ্চরব সহকারে, মাবুদ তূরীধ্বনির উচ্চরব সহকারে, উপরে উঠে গেলেন।
{47:6} আল্লাহ্‌র উদ্দেশে প্রশংসা-গজল কর, প্রশংসা-গজল কর; আমাদের বাদশাহ্‌র উদ্দেশে প্রশংসা-গজল কর, প্রশংসা-গজল কর।
{47:7} কেননা আল্লাহ্‌ সমস্ত দুনিয়ার বাদশাহ্‌; বুদ্ধি সহযোগে তাঁর প্রশংসা-গজল কর।
{47:8} আল্লাহ্‌ জাতিদের উপরে রাজত্ব করেন; আল্লাহ্‌ তাঁর পবিত্র সিংহাসনে উপবিষ্ট।
{47:9} জাতিদের প্রধানেরা একত্রিত হয়েছেন, ইব্রাহিমের আল্লাহ্‌র লোক হিসেবে জমায়েত হয়েছেন; কারণ দুনিয়ার সমস্ত ঢাল আল্লাহ্‌র; তিনি অতিশয় উন্নত।
{i48:1} জবুর
{48:1} মাবুদ মহান ও অতীব প্রশংসনীয়, আমাদের আল্লাহ্‌র নগরে, তাঁর পবিত্র পর্বতে।
{48:2} রমণীয় উচ্চভূমি, সমস্ত দুনিয়ার আনন্দস্থল, উত্তর প্রান্তস্থিত সিয়োন পর্বত, মহান বাদশাহ্‌র পুরী।
{48:3} আল্লাহ্‌, তার অট্টালিকাগুলোর মধ্যে, উচ্চদুর্গ বলে নিজের পরিচয় দিয়েছেন।
{48:4} কেননা দেখ, বাদশাহ্‌রা সভাস্থ হয়েছিলেন; তাঁরা একসঙ্গে চলে গেলেন;
{48:5} তাঁরা দেখলেন, অমনি স্তম্ভিত হলেন, ভীষণ ভয় পেলেন, শীঘ্র পালিয়ে গেলেন।
{48:6} ঐ স্থানে তাঁরা ভয়ে কেঁপে উঠলেন, প্রসবকারিণীর মত মহাযন্ত্রণায় কাতর হলেন।
{48:7} তুমি পূর্বীয় বায়ু দ্বারা তর্শীশের জাহাজগুলো ভগ্ন করে থাক।
{48:8} আমরা যা শুনেছিলাম, তা দেখেছি বাহিনীগণের মাবুদের নগরে, আমাদের আল্লাহ্‌র নগরে; আল্লাহ্‌ তা চিরকালের জন্য সুস্থির করবেন। [সেলা।]
{48:9} আমরা তোমার অটল মহব্বত ধ্যান করেছি, হে আল্লাহ্‌, তোমার বায়তুল মোকাদ্দসের অভ্যন্তরে।
{48:10} যেমন তোমার নাম, হে আল্লাহ্‌, তেমনি তোমার প্রশংসা দুনিয়ার প্রান্ত পর্যন্ত উচ্চারিত হয়; তোমার ডান হাত ধর্মশীলতায় পরিপূর্ণ।
{48:11} সিয়োন পর্বত আনন্দ করুক, এহুদার কন্যারা উল্লসিত হোক, তোমার ন্যায়বিচারের জন্য।
{48:12} তোমরা সিয়োনকে প্রদক্ষিণ কর, তার চারদিকে ভ্রমণ কর, তার সমস্ত উচ্চগৃহ গণনা কর,
{48:13} তার দৃঢ় প্রাচীরে মনোযোগ দাও, তার অট্টালিকাগুলোর মধ্যে দৃষ্টিপাত কর, যেন ভাবী বংশের কাছে তার বর্ণনা করতে পার।
{48:14} কেননা এই আল্লাহ্‌ অনন্তকালের জন্য আমাদের আল্লাহ্‌; তিনি চিরকাল আমাদের পথ প্রদর্শক হবেন।
{i49:1} জবুর
{49:1} হে সমস্ত জাতি, তোমরা এই কথা শোন,; জগৎবাসীরা সকলে, কান দাও।
{49:2} সামান্য লোক বা সম্মানিত লোকের সন্তান; ধনী কি দরিদ্র, নির্বিশেষে শোন।
{49:3} আমার মুখ প্রজ্ঞার কথা বলবে, আমার অন্তরের আলোচনা বুদ্ধির ফল হবে।
{49:4} আমি দৃষ্টান্ত কথায় কান দেব, বীণাযন্ত্রে আমার গূঢ় কথার ব্যাখ্যা করবো।
{49:5} সেই বিপদের কালে আমি কেন ভয় করবো, যখন তাদের অপরাধ আমাকে বেষ্টন করে, যারা আমাকে বঞ্চনা করে,
{49:6} যারা নিজেদের ধনে নির্ভর করে, নিজেদের বিপুল সম্পত্তির জন্য গর্ব করে,
{49:7} তাদের মধ্যে কেউই কোন মতে ভাইকে মুক্ত করতে পারে না, কিংবা তার কাফ্‌ফারার জন্য আল্লাহ্‌কে কিছু দিতে পারে না,
{49:8} কেননা তাদের প্রাণের মুক্তি অসম্ভব এবং চিরকালেও অসাধ্য;
{49:9} যেন সে চিরজীবী হয়, আর কবর দেখতে না হয়।
{49:10} কারণ সে দেখে যে, জ্ঞানবানেরা মরে, হীনবুদ্ধি ও অসাড় অন্তরের লোক নির্বিশেষে বিনষ্ট হয়, তারা অন্যদের জন্য নিজেদের ধন রেখে যায়।
{49:11} তাদের আন্তরিক ভাব এরকম, তাদের বাড়ি চিরস্থায়ী, তাদের বাসস্থান পুরুষানুক্রমে থাকবে, তারা স্ব স্ব নাম অনুসারে ভূমির নাম রাখে।
{49:12} কিন্তু মানুষ ঐশ্বর্যশালী হলেও স্থির থাকে না; সে পশুদের মতই ধ্বংস হয়।
{49:13} এই তাদের পথ, তাদের হীনবুদ্ধিতা; এবং তাদের পরে সেই লোকদেরও একই রকম গতি, যারা তাদের কথার অনুমোদন করে। [সেলা।]
{49:14} তারা পাতালের জন্য নিযুক্ত ভেড়ার পালের মত, মৃত্যু তাদেরকে চরাবে; সরল লোকেরা প্রভাতে তাদের উপরে কর্তৃত্ব করবে; তাদের রূপ পাতালে নষ্ট হবে, তার কোন বসতিস্থান আর থাকবে না।
{49:15} কিন্তু আল্লাহ্‌ পাতালের হাত থেকে আমার প্রাণ মুক্ত করবেন; কেননা তিনি আমাকে গ্রহণ করবেন। [সেলা।]
{49:16} তুমি ভয় পেয়ো না, যখন কেউ ধনবান হয়, যখন তার কুলের ঐশ্বর্য বৃদ্ধি পায়,
{49:17} কেননা মরণকালে সে কিছুই সঙ্গে নিয়ে যাবে না, তার ঐশ্বর্য তার সঙ্গে যাবে না।
{49:18} সে জীবদ্দশায় তার প্রাণকে দোয়া করে বলতো, ‘তুমি মঙ্গল করেছ বলে প্রশংসার পাত্র।’
{49:19} সে তার পিতৃবংশের কাছে যাবে, তারা আলোর দর্শন কখনও পাবে না।
{49:20} যে মানুষ ঐশ্বর্যশালী অথচ অবোধ, সে পশুদের মতই ধ্বংস হয়ে যাবে।
{i50:1} জবুর
{50:1} আল্লাহ্‌, মাবুদ আল্লাহ্‌ কথা বলেছেন, সূর্যের উদয়স্থান থেকে অস্তস্থান পর্যন্ত তিনি দুনিয়াকে আহ্বান করেছেন।
{50:2} সিয়োন থেকে, পরম সৌন্দর্যের স্থান থেকে, আল্লাহ্‌ দেদীপ্যমান হয়েছেন।
{50:3} আমাদের আল্লাহ্‌ আসবেন, নীরব থাকবেন না; তাঁর আগে আগুন গ্রাস করবে, তাঁর চারদিকে প্রবল ঝড় বইবে।
{50:4} তিনি ঊর্ধ্বস্থিত বেহশতকে আহ্বান করবেন, দুনিয়াকেও ডাকবেন, স্বীয় লোকদের বিচারের জন্য।
{50:5} আমার বিশ্বস্তদেরকে আমার কাছে একত্র কর, যারা কোরবানী নিয়ে আমার সঙ্গে নিয়ম করেছে।
{50:6} আর বেহেশত তাঁর ধর্মশীলতা ঘোষণা করবে, কেননা আল্লাহ্‌ স্বয়ং বিচারকর্তা। [সেলা।]
{50:7} হে আমার লোকেরা, শোন, আমি বলি; হে ইসরাইল, শোন, আমি তোমার বিপক্ষে সাক্ষ্য দিই। আমিই আল্লাহ্‌, তোমার আল্লাহ্‌।
{50:8} আমি তোমার কোরবানী বিষয়ে তোমাকে ভর্ৎসনা করবো না, তোমার সমস্ত পোড়ানো-কোরবানী সতত আমার সম্মুখে।
{50:9} আমি তোমার বাড়ি থেকে ষাঁড়, তোমার খোঁয়াড় থেকে ছাগল নেব না।
{50:10} কেননা বনের সমস্ত জন্তু আমার, হাজার হাজার পাহাড়ী পশু আমার।
{50:11} আমি পর্বতমালার সমস্ত পাখিকে জানি, মাঠের সমস্ত প্রাণী আমার সম্মুখবর্তী।
{50:12} আমি ক্ষুধিত হলে তোমাকে বলবো না; কেননা দুনিয়া ও তার সমস্তই আমার।
{50:13} আমি কি ষাঁড়ের মাংস ভোজন করবো? আমি কি ছাগলের রক্ত পান করবো?
{50:14} তুমি আল্লাহ্‌র উদ্দেশে শুকরিয়া উৎসর্গ কর, সর্বশক্তিমানের কাছে তোমার নিজের মানত পূর্ণ কর;
{50:15} আর সঙ্কটের দিনে আমাকে ডেকো; আমি তোমাকে উদ্ধার করবো ও তুমি আমার গৌরব করবে।
{50:16} কিন্তু দুষ্টকে আল্লাহ্‌ বলেন, আমার বিধি তবলিগ করতে তোমার কি অধিকার? তুমি আমার নিয়ম কেন মুখে এনেছ?
{50:17} তুমি তো শাসন ঘৃণা করে থাক, আমার কালাম তোমার পিছনেই রেখে থাক।
{50:18} চোরকে দেখলে তুমি তার সঙ্গে বন্ধুত্ব করতে, তুমি ব্যভিচারীদের সহভাগী হতে।
{50:19} তুমি মন্দ বিষয়ে মুখ বাড়িয়ে থাক, তোমার জিহ্বা ছল রচনা করে।
{50:20} তুমি বসে নিজের ভাইয়ের বিরুদ্ধে কথা বল, তুমি তোমার সহোদরের নিন্দা করে থাক।
{50:21} তুমি এসব করেছ, আমি নীরব হয়ে রয়েছি; তুমি মনে করেছ, আমি তোমারই মত এক জন; আমি তোমাকে ভর্ৎসনা করবো, ও তোমার সাক্ষাতে সমস্ত কিছু বিন্যাস করবো।
{50:22} তোমরা যারা আল্লাহ্‌কে ভুলে যাচ্ছ, এই বিবেচনা কর, পাছে আমি তোমাদের বিদীর্ণ করি, আর উদ্ধার করার কেউ না থাকে।
{50:23} যে ব্যক্তি উৎসর্গ হিসেবে আমার কাছে শুকরিয়া নিয়ে আসে, সেই আমার গৌরব করে; যে ব্যক্তি নিজের পথ সরল করে, তাকে আমি আল্লাহ্‌র উদ্ধার দেখাব।
{i51:1} জবুর
{51:1} হে আল্লাহ্‌, তোমার অটল মহব্বত অনুসারে আমার প্রতি করুণা কর; তোমার প্রচুর করুণা অনুসারে আমার সমস্ত অধর্ম মার্জনা কর।
{51:2} আমার অপরাধ থেকে আমাকে নিঃশেষে ধুয়ে ফেল, আমার গুনাহ্‌ থেকে আমাকে পাক-পবিত্র কর।
{51:3} কেননা আমি নিজে আমার সমস্ত অধর্ম জানি; আমার গুনাহ্‌ সতত আমার সম্মুখে আছে।
{51:4} তোমার বিরুদ্ধে, কেবল তোমারই বিরুদ্ধে আমি গুনাহ্‌ করেছি, তোমার দৃষ্টিতে যা কুৎসিত, তা-ই করেছি; অতএব তুমি তোমার কালামে ধর্মময়, আপনার বিচারে নির্দোষ রয়েছ।
{51:5} দেখ, জন্মাবধি আমি অপরাধী, মাতার গর্ভে জাত হবার কাল হতেই আমি গুনাহ্‌গার।
{51:6} দেখ, তুমি আন্তরিক সত্যে প্রীত, তুমি গূঢ় স্থানে আমাকে প্রজ্ঞা শিক্ষা দেবে।
{51:7} এসব দ্বারা আমাকে গুনাহ্‌ মুক্ত কর, তাতে আমি পবিত্র হব; আমাকে ধুয়ে ফেল, তাতে আমি হিমের চেয়ে সাদা হব।
{51:8} আমাকে আমোদ ও আনন্দের কালাম শোনাও; তোমা দ্বারা চূর্ণিত সমস্ত অস্থি প্রফুল্ল হোক।
{51:9} আমার গুনাহ্‌গুলোর প্রতি মুখ আচ্ছাদন কর, আমার সকল অপরাধ মার্জনা কর।
{51:10} হে আল্লাহ্‌, আমাতে বিশুদ্ধ অন্তঃকরণ সৃৃষ্টি কর, আমার অন্তরে সুস্থির রূহ্‌কে নতুন করে দাও।
{51:11} তোমার সম্মুখ থেকে আমাকে দূর করো না, তোমার পাক-রূহ্‌কে আমা থেকে হরণ করো না।
{51:12} তোমার উদ্ধারের আনন্দ আমাকে পুনরায় দাও, ইচ্ছুক রূহ্‌ দ্বারা আমাকে ধরে রাখ।
{51:13} আমি অধর্মাচারীদেরকে তোমার পথ শিক্ষা দেব, গুনাহ্‌গারেরা তোমার দিকে ফিরে আসবে।
{51:14} হে আল্লাহ্‌, হে আমার উদ্ধারের আল্লাহ্‌, রক্তপাতের দোষ থেকে আমাকে উদ্ধার কর, আমার জিহ্বা তোমার ধর্মশীলতার বিষয় গান করবে।
{51:15} হে মালিক, আমার ওষ্ঠাধর খুলে দাও, আমার মুখ তোমার প্রশংসা তবলিগ করবে।
{51:16} কেননা তুমি কোরবানীতে প্রীত নহ, হলে তা দিতাম, পোড়ানো-কোরবানীতে তোমার সন্তোষ নেই।
{51:17} আল্লাহ্‌র কোরবানী হল ভগ্ন রূহ্‌; হে আল্লাহ্‌, তুমি ভগ্ন ও চূর্ণ অন্তঃকরণ তুচ্ছ করবে না।
{51:18} তুমি তোমার অনুগ্রহে সিয়োনের মঙ্গল কর, তুমি জেরুশালেমের প্রাচীর নির্মাণ কর।
{51:19} তখন তুমি ধার্মিকতার কোরবানী, পোড়ানো-কোরবানী ও সমপূর্ণ পোড়ানো-কোরবানীতে প্রীত হবে; তখন লোকে তোমার কোরবানগাহ্‌র উপরে ষাঁড়গুলোর কোরবানী করবে।
{i52:1} জবুর
{52:1} হে শক্তিশালী লোক, তুমি কেন অনিষ্ট কাজের গর্ব করছো? আল্লাহ্‌র রহম নিত্যস্থায়ী।
{52:2} তোমার জিহ্বা ধ্বংসের কল্পনা করছে; হে ছলসাধক, তা শাণিত ক্ষুরের মত।
{52:3} তুমি সৎকর্মের চেয়ে দুষ্কর্ম, এবং ধর্মের কথার চেয়ে মিথ্যা বেশি কথা ভালবাস। [সেলা।]
{52:4} হে ছলনার জিহ্বা, তুমি সমস্ত বিনাশক কথা ভালবাস।
{52:5} আল্লাহ্‌ও তোমাকে চিরতরে বিনষ্ট করবেন, তোমাকে ধরে তাঁবু থেকে টেনে বের করবেন, জীবিতদের দেশ থেকে তোমাকে উৎপাটন করবেন। [সেলা।]
{52:6} ধার্মিকেরা তা দেখে ভয় পাবে, আর তার বিষয়ে উপহাস করে বলবে,
{52:7} ‘দেখ, ঐ ব্যক্তি আল্লাহ্‌কে তার আশ্রয়স্থল জ্ঞান করতো না, সে নিজের প্রচুর ধনের উপর নির্ভর করতো; সে দুষ্টতায় নিজেকে বলবান করতো।’
{52:8} কিন্তু আমি আল্লাহ্‌র গৃহে সবুজ জলপাই গাছের মত; আমি অনন্তকালের তরে আল্লাহ্‌র অটল মহব্বতে বিশ্বাস করি।
{52:9} চিরকাল আমি তোমার প্রশংসা করবো, কেননা তুমি কাজ সাধন করেছ; আমি তোমার বিশ্বস্ত লোকের সম্মুখে তোমার নাম তবলিগ করবো, কেননা তা উত্তম।
{i53:1} জবুর
{53:1} মূঢ় মনে মনে বলেছে, ‘আল্লাহ্‌ নেই’। তারা নষ্ট, তারা ঘৃণার যোগ্য অধর্ম করেছে; সৎকর্ম করে, এমন কেউ নেই।
{53:2} আল্লাহ্‌ বেহেশত থেকে মানবজাতিকে প্রতি নিরীক্ষণ করলেন, দেখতে চাইলেন, বিবেচক কেউ আছে কিনা, আল্লাহ্‌র খোঁজ করে এমন কেউ আছে কি না।
{53:3} সকলে বিপথে গেছে, একসঙ্গে সত্যভ্রষ্ট হয়েছে; সৎকর্ম করে, এমন কেউ নেই, এক জনও নেই।
{53:4} দুর্বৃত্তদের কি কিছুই জ্ঞান নেই? তারা খাদ্য গ্রাস করার মত আমার লোকদেরকে গ্রাস করে, আর আল্লাহ্‌কে ডাকে না।
{53:5} কিন্তু ভয়শূন্য স্থানে তারা নিদারুণ ভয় পেল; কেননা যারা তোমাকে অবরোধ করে, আল্লাহ্‌ তাদের অস্থি ছড়িয়ে ফেললেন, তুমি তাদেরকে লজ্জা দিয়েছ, কারণ আল্লাহ্‌ তাদেরকে অগ্রাহ্য করেছেন।
{53:6} আহা! ইসরাইলের নাজাত সিয়োন থেকে উপস্থিত হোক; আল্লাহ্‌ যখন তাঁর লোকদের বন্দীদশা থেকে ফিরিয়ে আনবেন, তখন ইয়াকুব উল্লসিত হবে, ইসরাইল আনন্দ করবে।
{i54:1} জবুর
{54:1} আল্লাহ্‌, তোমার নামে আমাকে নিস্তার কর, তোমার পরাক্রমে আমার বিচার নিষ্পন্ন কর।
{54:2} হে আল্লাহ্‌, আমার মুনাজাত শোন, আমার মুখের কথায় কান দাও।
{54:3} কেননা অপরিচিত লোকেরা আমার বিপক্ষে উঠেছে, দুর্দান্ত লোকেরা আমার প্রাণের খোঁজ করেছে; তারা আল্লাহ্‌কে সম্মুখে রাখে নি। [সেলা।]
{54:4} দেখ, আল্লাহ্‌ আমার সাহায্যকারী; প্রভু আমার প্রাণরক্ষকদের মধ্যবর্তী।
{54:5} তিনি সকল অমঙ্গল আমার গুপ্ত দুশমনদের কাছে ফিরিয়ে দেবেন; তুমি তোমার বিশ্বস্ততায় তাদেরকে সংহার কর।
{54:6} আমি তোমার উদ্দেশে স্ব-ইচ্ছার বলি কোরবানী করবো; হে মাবুদ, তোমার নামের প্রশংসা-গজল করবো, কেননা তা উত্তম।
{54:7} কারণ তিনি আমাকে সমস্ত সঙ্কট থেকে উদ্ধার করেছেন, এবং আমার চোখ আমার দুশমনদের দুর্দশা দেখেছে ।
{i55:1} জবুর
{55:1} হে আল্লাহ্‌, আমার মুনাজাতে কান দাও, আমার ফরিয়াদ থেকে তুমি নিজেকে লুকিয়ে রেখো না।
{55:2} আমার প্রতি মনযোগ দাও, আমাকে উত্তর দাও; আমি ভাবনায় অস্থির হচ্ছি, কাতর আর্তনাদ করছি,
{55:3} দুশমনের হুঙ্কার হেতু, দুর্জনের জুলুম হেতু; কেননা তারা আমাতে অধর্ম আরোপ করে, ক্রোধে আমাকে তাড়না করে।
{55:4} আমার মধ্যে আমার হৃদয় বড়ই ব্যথিত হচ্ছে; মৃত্যুর ত্রাস আমাকে আক্রমণ করেছে।
{55:5} ভয় ও কম্প আমাতে প্রবেশ করেছে, আমি মহাত্রাসে আচ্ছন্ন হয়েছি।
{55:6} আমি বললাম, আহা! যদি কবুতরের মত আমার পাখা থাকত, তবে আমি উড়ে গিয়ে সুস্থির হতাম;
{55:7} দেখ, আমি ভ্রমণ করে দূরে যেতাম, মরুভূমিতে প্রবাস করতাম; [সেলা।]
{55:8} আমি তাড়াতাড়ি রক্ষা পাবার জন্য পালিয়ে যেতাম, প্রচণ্ড বায়ু ও ঝটিকা থেকে পালিয়ে যেতাম।
{55:9} দুষ্টদের হতবুদ্ধি কর, হে প্রভু, ওদের পরিকল্পনা ধ্বংস কর; কেননা আমি নগরে দৌরাত্ম্য ও কলহ দেখেছি।
{55:10} তারা দিনরাত প্রাচীরের উপর দিয়ে নগর প্রদক্ষিণ করে, আর তার মধ্যে অধর্ম ও অন্যায় রয়েছে।
{55:11} তার মধ্যে রয়েছে ধ্বংসের কাজ; জুলুম ও ছলনা তার নগর-চক ত্যাগ করে না।
{55:12} কোন দুশমন যে আমাকে তিরস্কার করেছে, তা নয়, করলে আমি তা সইতে পারতাম; বিদ্বেষীও আমার বিরুদ্ধে অহংকার করে নি, করলে তা থেকে নিজেকে লুকাতাম।
{55:13} কিন্তু, আমার সমকক্ষ মানুষ যে তুমি, আমার বন্ধু ও আমার আত্মীয়, তুমিই তা করেছ।
{55:14} আমরা একত্র হয়ে মধুর মন্ত্রণা করতাম, আমরা সদলে আল্লাহ্‌র গৃহে গমন করতাম।
{55:15} মৃত্যু তাদের উপরে হঠাৎ আসুক; তারা জীবদ্দশায় পাতালে নামুক; কারণ তাদের বাড়িতে এবং তাদের অন্তরে নাফরমানী আছে।
{55:16} আমি কিন্তু আল্লাহ্‌কে ডাকব, তাতে মাবুদ আমাকে নিস্তার করবেন।
{55:17} সন্ধ্যায়, প্রাতে ও মধ্যাহ্নে আমি মাতম ও আর্তনাদ করি, আর তিনি আমার স্বর শোনেন।
{55:18} তিনি আমার প্রতিকূল যুদ্ধ থেকে আমার প্রাণ সহিসালামতে মুক্ত করেছেন; কারণ অনেকে আমার বিপক্ষ ছিল!
{55:19} আল্লাহ্‌ শুনবেন, তাদেরকে উত্তর দেবেন; তিনি আদিকাল থেকে সিংহাসনে সমাসীন। [সেলা।] ওদের পরিবর্তন হয় নি, আর ওরা আল্লাহ্‌কে ভয় করে না।
{55:20} ঐ ব্যক্তি তার বন্ধুদের বিরুদ্ধে হাত তুলেছে, নিজের নিয়ম লঙ্ঘন করেছে।
{55:21} তার মুখ মাখনের মত কোমল, কিন্তু তার অন্তঃকরণ যুদ্ধময়; তার সমস্ত কথা তেলের চেয়েও মোলায়েম, তবুও সেই সমস্ত খাপ থেকে বের করা তলোয়ারস্বরূপ।
{55:22} তুমি মাবুদের উপর নিজের ভার অর্পণ কর; তিনিই তোমাকে ধরে রাখবেন, কখনও ধার্মিককে বিচলিত হতে দেবেন না।
{55:23} কিন্তু হে আল্লাহ্‌, তুমিই ওদেরকে বিনাশের কূপে নামাবে; রক্তপাতী ও ছলপ্রিয়েরা আয়ুর অর্ধকালও বাঁচবে না; কিন্তু আমি তোমার উপরে নির্ভর করবো।
{i56:1} জবুর
{56:1} হে আল্লাহ্‌, আমার প্রতি রহম কর, কেননা মানুষ আমাকে গ্রাস করতে চায়; সে সমস্ত দিন যুদ্ধ করে আমার প্রতি জুলুম করে।
{56:2} আমার গুপ্ত দুশমনেরা সমস্ত দিন আমাকে গ্রাস করতে চায়; কেননা অনেকে সদর্পে আমার বিরুদ্ধে যুদ্ধ করছে।
{56:3} যখন আমি ভয় পাই, তখন আমি তোমাতে নির্ভর করবো।
{56:4} আল্লাহ্‌তে, আমি তাঁর কালামের প্রশংসা করবো; আমি আল্লাহ্‌তে নির্ভর করেছি, ভয় করবো না; মানুষ আমার কি করতে পারে?
{56:5} তারা সমস্ত দিন আমার কথার ভিন্ন অর্থ করে; তাদের সমস্ত সঙ্কল্প অনিষ্টের জন্য আমার বিরুদ্ধ।
{56:6} তারা একত্র হয়, ঘাঁটি বসায়, আমার পদচিহ্ন লক্ষ্য করে, এভাবে তারা আমার প্রাণ নিপাতের অপেক্ষা করছে।
{56:7} অধর্মের দ্বারা তারা কি বাঁচবে? হে আল্লাহ্‌, ক্রোধে জাতিদেরকে নিপাত কর।
{56:8} তুমি আমার অস্থিরতা গণনা করছো; আমার নেত্রজল তোমার বোতলে রাখ; তা কি তোমার কিতাবে লেখা নেই?
{56:9} সেদিন আমার দুশমনেরা ফিরে যাবে, যেদিন আমি তোমাকে ডাকি, আমি এটা জানি যে, আল্লাহ্‌ আমার সপক্ষ।
{56:10} আল্লাহ্‌তে আমি [তাঁর] কালামের প্রশংসা করবো; মাবুদে [তাঁর] কালামের স্তুতি করবো।
{56:11} আমি আল্লাহ্‌র উপরে নির্ভর করেছি, ভয় করবো না; মানুষ আমার কি করতে পারে?
{56:12} হে আল্লাহ্‌, আমি তোমার কাছে মানতে আবদ্ধ; আমি তোমাকে শুকরিয়ার উপহার দেব।
{56:13} তুমি তো মৃত্যু থেকে আমার প্রাণ উদ্ধার করেছ, তুমি কি পতন থেকে আমার চরণ উদ্ধার কর নি, যেন আমি জীবনের আলোতে আল্লাহ্‌র সাক্ষাতে গমনাগমন করি?
{i57:1} জবুর
{57:1} আমার প্রতি কৃপা কর, হে আল্লাহ্‌, আমার প্রতি কৃপা কর, কেননা আমার প্রাণ তোমাতে আশ্রয় গ্রহণ করে; তোমার পাখার ছায়ায় আমি আশ্রয় নেব, যে পর্যন্ত এসব দুর্দশা অতীত না হয়।
{57:2} আমি সর্বশক্তিমানকে ডাকব, আমার জন্য কার্যসাধক আল্লাহ্‌কেই ডাকব।
{57:3} তিনি বেহেশত থেকে ফেরেশতা প্রেরণ করে আমাকে নিস্তার করবেন, আমার গ্রাসকারীদের তিনি তিরস্কার করবেন; [সেলা।] আল্লাহ্‌ তাঁর অটল মহব্বত ও বিশ্বস্ততা প্রেরণ করবেন।
{57:4} আমার প্রাণ সিংহদের মধ্যবর্তী; আগুনের শিখার মত লোকদের মধ্যে আমি শয়ন করি, সেই মানুষগুলোর দাঁতগুলো যেন বর্শা ও তীর, তাদের জিহ্বা ধারালো তলোয়ার।
{57:5} হে আল্লাহ্‌, বেহেশতের উপরে উন্নত হও, সমস্ত ভূমণ্ডলে তোমার গৌরব হোক।
{57:6} তারা আমার চরণের জন্য জাল পেতেছে, আমার প্রাণ অবনত হয়েছে; তারা আমার সম্মুখে খাত খনন করেছে, তার মধ্যেই তারা পতিত হল। [সেলা।]
{57:7} আমার অন্তর সুস্থির, হে আল্লাহ্‌, আমার অন্তর সুস্থির; আমি কাওয়ালী গাইব, আমি প্রশংসা-গজল করবো।
{57:8} হে আমার গৌরব, জাগ্রত হও; নেবল ও বীণে, জাগ্রত হও; আমি ঊষাকে জাগাব।
{57:9} হে মালিক, আমি জাতিদের মধ্যে তোমার প্রশংসা করবো, আমি লোকবৃন্দের মধ্যে তোমার প্রশংসা-গান গাইব।
{57:10} কেননা তোমার অটল মহব্বত আকাশমণ্ডল পর্যন্ত মহৎ, তোমার বিশ্বস্ততা মেঘ পর্যন্ত ব্যাপ্ত।
{57:11} হে আল্লাহ্‌, বেহেশতের উপরে উন্নত হও, সারা দুনিয়াতে তোমার গৌরব হোক।
{i58:1} জবুর
{58:1} বীরগণ! তোমরা কি সঠিক রায় উচ্চারণ কর? তোমরা কি লোকদের জন্য ন্যায়বিচার করছো?
{58:2} তোমরা অন্তরে নাফরমানী সাধন করছো। দুনিয়াতে নিজের হাতে জুলুম ঘটাচ্ছ।
{58:3} দুষ্টরা গর্ভ হতেই বিপথগামী, তারা জন্ম হতেই মিথ্যা বলতে বলতে ভুল পথে যাতায়াত করে।
{58:4} তাদের বিষ সাপের বিষের মত; তারা বধির কালসাপের মত, যে কান বন্ধ করে রাখে,
{58:5} যে সাপুড়েদের স্বর শোনে না, নিপুণ মন্ত্রপাঠকের স্বর শোনে না।
{58:6} হে আল্লাহ্‌, তাদের মুখে দাঁত ভেঙ্গে দাও; মাবুদ যুবসিংহদের বিষ দাঁত উৎপাটন কর।
{58:7} তারা প্রবাহমান পানির মত বিলীন হয়ে যাক, ছিন্নমূল ঘাসের মতই তারা শুকিয়ে যাক।
{58:8} দ্রবীভূত শামুকের মত তারা গলে যাক, তারা গর্ভস্থ মৃত ভ্রূণের মত হোক, যা সূর্যের মুখ দেখে নি,
{58:9} তোমাদের পাত্র কাঁটার উত্তাপ টের না পেতে, তিনি কাঁচা ও জ্বলন্ত সকলই ঝড়ে উড়িয়ে দেবেন।
{58:10} ধার্মিক লোক প্রতিফল দেখে আনন্দিত হবে, সে দুর্জনের রক্ত দিয়ে তার পা ধোবে;
{58:11} তাতে মানুষেরা বলবে, ধার্মিক সত্যিই ফল পায়, সত্যিই দুনিয়াতে বিচারসাধক আল্লাহ্‌ আছেন।
{i59:1} জবুর
{59:1} হে আমার আল্লাহ্‌, আমার দুশমনদের হাত থেকে আমাকে উদ্ধার কর, আমার দুশমনদের থেকে আমাকে রক্ষা কর।
{59:2} অধর্মচারীদের থেকে আমাকে উদ্ধার কর, রক্তপাতী মানুষের থেকে আমাকে নিস্তার কর।
{59:3} কারণ দেখ, তারা আমার প্রাণের জন্য লুকিয়ে আছে বলবানেরা আমার বিরুদ্ধে একত্র হচ্ছে, হে মাবুদ, আমার অধর্মের জন্য নয়, আমার গুনাহ্‌র জন্য নয়।
{59:4} আমার বিনা অপরাধে তারা দৌড়ে এসে প্রস্তুত হচ্ছে; তুমি আমাকে দেখা দেবার জন্য জাগ্রত হও, দৃষ্টিপাত কর।
{59:5} হে মাবুদ, বাহিনীগণের আল্লাহ্‌, ইসরাইলের আল্লাহ্‌, তুমি সমস্ত জাতিকে প্রতিফল দেবার জন্য উঠ, তুমি কোন অধর্মী বিশ্বাসঘাতকের প্রতি কৃপা করো না। [সেলা।]
{59:6} তারা সন্ধ্যাবেলা ফিরে আসে, কুকুরের মত আওয়াজ করে, নগরের চারদিকে ভ্রমণ করে।
{59:7} দেখ, তারা মুখে বক বক করছে, তাদের ওষ্ঠের মধ্যে তলোয়ার আছে; কেননা তারা বলে, কে শুনতে পায়?
{59:8} কিন্তু হে মাবুদ, তুমি তাদেরকে পরিহাস করবে, তুমি সমস্ত জাতিকে বিদ্রূপ করবে।
{59:9} হে আমার বল, আমি তোমার অপেক্ষা করবো; কেননা আল্লাহ্‌ আমার উচ্চদুর্গ।
{59:10} আমার আল্লাহ্‌ তাঁর অটল মহব্বতে আমার সম্মুখবর্তী হবেন, আল্লাহ্‌ আমার গুপ্ত দুশমনদের দুর্দশা আমাকে দেখাবেন।
{59:11} তুমি তাদেরকে হত্যা করো না, পাছে আমার লোকেরা ভুলে যায়; হে মালিক, আমাদের রক্ষাকারী ঢাল, তোমার শক্তিতে তাদেরকে ছড়িয়ে নিচে ফেল।
{59:12} তাদের মুখের কথা মুখের গুনাহ্‌মাত্র; তাদের বদদোয়া ও মিথ্যা কথার জন্য তারা নিজেদের অহঙ্কারে ধরা পড়ুক,
{59:13} তুমি সংহার কর তাদেরকে, ক্রোধে সংহার কর, যেন তারা আর না থাকে; তারা জানুক, আল্লাহ্‌ ইয়াকুবের মধ্যে কর্তৃত্ব করেন, দুনিয়ার প্রান্ত পর্যন্ত করেন। [সেলা।]
{59:14} তারা সন্ধ্যাবেলা ফিরে আসুক, কুকুরের মত শব্দ করুক, নগরের চারদিকে ভ্রমণ করুক।
{59:15} তারা খাদ্যের চেষ্টায় ঘুরে বেড়াবে, তৃপ্ত না হলে আর্তনাদ করবে।
{59:16} কিন্তু আমি তোমার শক্তির ঘোষণা করবো, তোমার অটল মহব্বতের জন্য খুব ভোরে আনন্দধ্বনি করবো; কেননা তুমি হয়েছ আমার পক্ষে উচ্চদুর্গ, আমার সঙ্কটের দিনে সুদৃঢ় আশ্রয়।
{59:17} হে আমার বল, আমি তোমার উদ্দেশে গজল গাইব, তোমার জন্য গাইব হে আমার আল্লাহ্‌, তুমি আমার উচ্চদুর্গ, তিনি আমার আল্লাহ্‌ যিনি আমার প্রতি অটল মহব্বত প্রকাশ করেন।
{i60:1} জবুর
{60:1} হে আল্লাহ্‌, তুমি আমাদেরকে পরিত্যাগ করেছ, আমাদেরকে ভগ্ন করেছ, তুমি ক্রুদ্ধ হয়েছ; ফিরে আমাদেরকে পুনঃস্থাপন কর।
{60:2} তুমি দেশ প্রকম্পান্বিত করেছ, বিদীর্ণ করেছ; দেশের ভঙ্গের প্রতিকার কর, কেননা দেশ টলছে।
{60:3} তুমি তোমার লোকদেরকে কষ্ট দেখিয়েছ, তুমি আমাদের অস্থিরতারূপ মদ্য পান করিয়েছ।
{60:4} যারা তোমাকে ভয় করে, তুমি তাদেরকে একটি নিশান দিয়েছ, যেন তা সত্যের পক্ষে তুলে ধরা যায়। [সেলা।]
{60:5} তোমার প্রিয়েরা যেন উদ্ধার পায়, সেজন্য তুমি নিজের ডান হাত দিয়ে রক্ষা কর, আমাদের উত্তর দাও।
{60:6} আল্লাহ্‌ তাঁর পবিত্র স্থানে প্রতিজ্ঞা করে বলেছেন, আমি উল্লাস করবো, আমি শিখিম বিভাগ করবো, ও সুক্কোতের উপত্যকা পরিমাপ করবো।
{60:7} গিলিয়দ আমার, মানশাও আমার; আর আফরাহীম আমার শিরস্ত্রাণ; এহুদা আমার বিচারদণ্ড;
{60:8} মোয়াব দেশ আমার পা ধোয়ার পাত্র; আমি ইদোমের উপরে আমার পায়ের জুতা নিক্ষেপ করবো; হে পলেষ্টিয়া, তুমি আমার জন্য উচ্চধ্বনি কর।
{60:9} কে আমাকে ঐ দৃঢ় নগরে নিয়ে যাবে? কে ইদোম পর্যন্ত আমাকে পথ দেখাবে?
{60:10} হে আল্লাহ্‌, তুমি কি আমাদেরকে ত্যাগ কর ফন? হে আল্লাহ্‌, তুমি আমাদের বাহিনীদের সঙ্গে গমন কর না।
{60:11} বিপক্ষের প্রতিকূলে আমাদের সাহায্য কর; কেননা মানুষ কৃত সাহায্য মিথ্যা।
{60:12} আল্লাহ্‌র দ্বারা আমরা বীরের কাজ করবো; তিনিই আমাদের বিপক্ষদেরকে পদদলিত করবেন।
{i61:1} জবুর বাদশাহ্‌র জন্য মুনাজাত
{61:1} হে আল্লাহ্‌, আমার কাতরোক্তি শোন, আমার মুনাজাতে কান দাও।
{61:2} অন্তর অবসন্ন হলে আমি দুনিয়ার প্রান্ত থেকে তোমাকে ডাকব; আমার চেয়ে উঁচু শৈলে আমাকে নিয়ে যাও।
{61:3} কেননা তুমি হয়েছ আমার আশ্রয়, দুশমন থেকে রক্ষাকারী দৃঢ় উচ্চগৃহ।
{61:4} আমি চিরকাল তোমার তাঁবুতে বাস করবো, তোমার পক্ষযুগের অন্তরালে আশ্রয় নেব। [সেলা।]
{61:5} কেননা, হে আল্লাহ্‌, তুমিই আমার সমস্ত মানত শুনেছ, যারা তোমার নাম ভয় করে, তাদের অধিকার তাদেরকে দিয়েছ।
{61:6} তুমি বাদশাহ্‌র আয়ু বৃদ্ধি করবে, তাঁর বছর পুরুষে পুরুষে থাকবে।
{61:7} তিনি চিরকাল আল্লাহ্‌র সাক্ষাতে বসতি করবেন; অটল মহব্বত ও বিশ্বস্ততাকে তাঁর রক্ষার্থে নিযুক্ত কর।
{61:8} তাতে আমি চিরকাল তোমার নামের প্রশংসা গাইব, প্রতিদিন আমার মানত পূর্ণ করবো।
{i62:1} জবুর
{62:1} আমার প্রাণ নীরবে আল্লাহ্‌র অপেক্ষা করছে, তিনিই আমার উদ্ধারকর্তা।
{62:2} কেবল তিনিই মম শৈল ও মম উদ্ধার; তিনি মম উচ্চদুর্গ, আমি কখনও বিচলিত হব না।
{62:3} তোমরা কতকাল এক জন মানুষকে আক্রমণ করবে, সকলে তাকে জবেহ্‌ করবে, হেলে পড়া দেয়াল ও ভাঙ্গা বেড়ার মত?
{62:4} ওরা কেবল তার উচ্চপদ থেকে তাকে নিপাত করার মন্ত্রণা করছে; ওরা মিথ্যা কথায় আমোদ করে; ওরা মুখে দোয়া করে, কিন্তু অন্তরে বদদোয়া দেয়। [সেলা।]
{62:5} হে আমার প্রাণ, নীরবে আল্লাহ্‌রই অপেক্ষা কর; কেননা তাঁর মধ্য থেকেই আমার জন্য প্রত্যাশা আসে।
{62:6} কেবল তিনিই মম শৈল ও মম উদ্ধার; তিনি মম উচ্চদুর্গ, আমি বিচলিত হব না।
{62:7} আমার নাজাত ও আমার গৌরব আল্লাহ্‌র উপর ভরসা করে আছে; আমার বলের শৈল ও আমার আশ্রয় আল্লাহ্‌র উপরে বিদ্যমান।
{62:8} হে সমস্ত লোক, সতত তাঁর উপর নির্ভর কর, তাঁরই সম্মুখে তোমাদের মনের কথা ভেঙ্গে বল; আল্লাহ্‌ই আমাদের আশ্রয়। [সেলা।]
{62:9} সামান্য লোকেরা বাষ্পমাত্র, মান্যবান লোকেরা মিথ্যা; তাদেরকে ওজন করলে তারা উপরে উঠে; তাদের সর্বস্ব বাষ্পের চেয়ে লঘু।
{62:10} তোমরা উপদ্রবে নির্ভর করো না, অপহরণে গর্ব করো না; প্রচুর ঐশ্বর্য হলে তাতে মন দিও না।
{62:11} আল্লাহ্‌ একবার বলেছেন, দু’বার আমি এই কথা শুনেছি; পরাক্রম আল্লাহ্‌রই।
{62:12} আর, হে মালিক, অটল মহব্বত তোমার, কারণ তুমিই প্রত্যেককে তার কর্মানুরূপ ফল দিয়ে থাক।
{i63:1} জবুর
{63:1} হে আল্লাহ্‌, তুমি আমার আল্লাহ্‌; আমি সযত্নে তোমার খোঁজ করবো; আমার প্রাণ তোমার জন্য পিপাসিত, আমার দেহ তোমার জন্য ব্যাকুল, শুকনো ও ক্লান্তিকর দেশে, পানিবিহীন দেশে।
{63:2} এভাবে আমি পবিত্র স্থানে তোমার মুখ চেয়ে থাকতাম, তোমার পরাক্রম ও তোমার গৌরব দেখবার জন্য।
{63:3} কারণ তোমার অটল মহব্বত জীবন হতেও উত্তম; আমার ওষ্ঠাধর তোমার প্রশংসা করবে।
{63:4} এভাবে আমি সারা জীবন তোমার শুকরিয়া করবো, আমি তোমার নামে অঞ্জলি উঠাবো।
{63:5} আমার প্রাণ তৃপ্ত হবে, যেমন সুখাদ্য আহার করলে হয়, আমার মুখ আনন্দপূর্ণ ওষ্ঠাধরে তোমার প্রশংসা করবে।
{63:6} আমি বিছানার উপরে যখন তোমাকে স্মরণ করি, তখন প্রহরে প্রহরে তোমার বিষয় ধ্যান করি।
{63:7} কেননা তুমি আমার সহায় হয়ে আসছে, তোমার পক্ষযুগলের ছায়াতে আমি আনন্দধ্বনি করবো।
{63:8} আমার প্রাণ পদে পদে তোমার সঙ্গে সঙ্গে চলে; তোমার ডান হাত আমাকে ধরে রাখে।
{63:9} কিন্তু ওরা বিনাশার্থে আমার প্রাণের খোঁজ করে, তারা দুনিয়ার অধঃস্থানে যাবে।
{63:10} তাদের তলোয়ারের হাতে তুলে দেওয়া হবে, তারা শিয়ালদের খাদ্য হবে।
{63:11} কিন্তু বাদশাহ্‌ আল্লাহ্‌তে আনন্দ করবেন; যে কেউ তাঁতে শপথ করে, সে গর্ব করবে; কারণ মিথ্যাবাদীদের মুখ রুদ্ধ হবে।
{i64:1} জবুর
{64:1} হে আল্লাহ্‌, আমার কাতরোক্তি শোন, দুশমনদের ভয় থেকে আমার জীবন রক্ষা কর।
{64:2} দুর্বৃত্তদের গূঢ় মন্ত্রণা থেকে, অধর্মচারীদের জনতা থেকে, আমাকে লুকিয়ে রাখ।
{64:3} তারা তলোয়ারের মত নিজ নিজ জিহ্বায় শান দিয়েছে; তারা কটুবাক্যরূপ তীর ধনুকে লাগিয়ে রেখেছে,
{64:4} যেন গোপনে সিদ্ধ লোকের প্রতি তা নিক্ষেপ করে; তারা অকস্মাৎ তাকে তীর মারে, ভয় করে না।
{64:5} তারা কুমন্ত্রণায় নিজেদের সবল করে, গোপনে ফাঁদ পাতবার বিষয়ে কথাবার্তা বলে; তারা বলে, কে আমাদেরকে দেখবে?
{64:6} তারা অপরাধের সন্ধান করে নেয়, [বলে,] আমরা চতুরতার সঙ্গে ষড়যন্ত্র করে চিন্তা করে দেখেছি, প্রত্যেকের সঙ্কল্প ও হৃদয় গভীর।
{64:7} কিন্তু আল্লাহ্‌ তাদেরকে বাণবিদ্ধ করবেন, অকস্মাৎ তারা বাণে আহত হবে।
{64:8} এভাবে তারা হোঁচট খাবে; তাদের জিহ্বা তাদের বিপক্ষ হবে; যত লোক তাদের দেখবে, সকলে উপহাস করবে।
{64:9} আর সমস্ত মানুষ ভয় পাবে, তারা আল্লাহ্‌র কাজ তবলিগ করবে, আর তাঁর কাজ বিবেচনা করবে।
{64:10} ধার্মিক লোক মাবুদে আনন্দ করবে, ও তাঁর মধ্যে আশ্রয় নিবে, আর সরলচিত্ত সকলে গর্ব করবে।
{i65:1} জবুর
{65:1} হে আল্লাহ্‌, সিয়োনে প্রশংসা তোমার অপেক্ষা করে, তোমার উদ্দেশে মানত পূর্ণ করা যাবে।
{65:2} হে মুনাজাত-কবুলকারী, তোমারই কাছে সমস্ত মানুষ আসবে।
{65:3} অপরাধগুলো আমার থেকেও প্রবল, তুমি আমাদের সমস্ত অধর্ম মার্জনা করবে।
{65:4} সুখী সেই, যাকে তুমি মনোনীত করে কাছে আন, সে তোমার প্রাঙ্গণে বাস করবে; আমরা পরিতৃপ্ত হব তোমার গৃহের উত্তম দ্রব্যে, তোমরা পবিত্র বায়তুল-মোকাদ্দসের উত্তম দ্রব্যে।
{65:5} হে আমাদের উদ্ধারের আল্লাহ্‌, তুমি ধার্মিকতায় মহৎ কাজ দ্বারা আমাদেরকে উত্তর দেবে; তুমি দুনিয়ার সমস্ত প্রান্তের, এবং দূরবর্তী সমুদ্রবাসীদের বিশ্বাস-ভূমি।
{65:6} তুমি নিজের শক্তিতে পর্বতমালার স্থাপনকর্তা; তুমি পরাক্রমে বদ্ধকটি।
{65:7} তুমি সমুদ্রের গর্জন, তার তরঙ্গের গর্জন, ও জাতিদের কোলাহল শান্ত করে থাক।
{65:8} আর দূরের নিবাসীরা তোমার সমস্ত চিহ্ন-কাজ দেখে ভয় পায়; তুমি প্রত্যুষের ও সন্ধ্যাবেলার উদয়স্থানকে আনন্দ-গীতিময় করে থাক।
{65:9} তুমি দুনিয়ার তত্ত্বাবধান করছো, ওতে পানি সেচন করছো, তা অতিশয় উর্বর করছো; আল্লাহ্‌র নদী পানিতে পরিপূর্ণ; এভাবে ভূমি প্রস্তুত করে তুমি মানুষের জন্য শস্য প্রস্তুত করে থাক।
{65:10} তুমি তার সমস্ত সীতা জলসিক্ত করে থাক, তার সমস্ত আল সমান করে থাক, তুমি বৃষ্টি দ্বারা তা কোমল করে থাক, তার অঙ্কুরকে দোয়া করে থাক।
{65:11} তুমি তোমার উপচয় দিয়ে বছরকে মুকুট পরিয়ে থাক, তোমার ঘোড়ার গাড়ি পুষ্টিকর দ্রব্যে উপচে পড়ে।
{65:12} তা মরুভূমিস্থ চরাণি-স্থান সকলেতে উপচে পড়ে; এবং উপপর্বতগুলো হর্ষরূপ পরিচ্ছদ পায়।
{65:13} সমস্ত মাঠ ভেড়ার পালে ভূষিত হয়, সমস্ত উপত্যকা শষ্যে আচ্ছাদিত হয়; তারা আনন্দধ্বনি করে, তারা গান করে।
{i66:1} জবুর
{66:1} সমস্ত দুনিয়া! আল্লাহ্‌র উদ্দেশে আনন্দধ্বনি কর।
{66:2} তাঁর নামের গৌরব ঘোষণা কর, তাঁর প্রশংসা গৌরবান্বিত কর।
{66:3} আল্লাহ্‌কে বল, তোমার সমস্ত কাজ কি বিস্ময়কর! তোমার পরাক্রমের মহত্ত্বে তোমার দুশমনেরা, তোমার কর্তৃত্ব স্বীকার করবে।
{66:4} সমস্ত দুনিয়া তোমার কাছে সেজ্‌দা করবে, ও তোমার উদ্দেশে কাওয়ালী করবে; তারা তোমার নাম ঘোষণা করবে। [সেলা।]
{66:5} চল, আল্লাহ্‌র সমস্ত কাজ দেখ; মানুষের বিষয়ে তিনি স্বকর্মে ভয়াবহ।
{66:6} তিনি সমুদ্রকে শুকনো ভূমিতে পরিণত করলেন; লোকেরা নদীর মধ্য দিয়ে পায়ে হেঁটে গমন করলো, তাঁতে সেই স্থানে আমরা আনন্দ করলাম।
{66:7} তিনি নিজের পরাক্রমে অনন্তকাল কর্তৃত্ব করেন; তাঁর চোখ জাতিদেরকে নিরীক্ষণ করছে; বিদ্রোহীরা নিজেদের উঁচু না করুক। [সেলা।]
{66:8} হে জাতিরা, আমাদের আল্লাহ্‌র শুকরিয়া কর, তাঁর প্রশংসা-ধ্বনি যেন শোনা যায়।
{66:9} তিনিই আমাদের প্রাণ জীবিতদের সঙ্গে রাখেন, আমাদের চরণ টলতে দেন না।
{66:10} কেননা, হে আল্লাহ্‌, তুমি আমাদের পরীক্ষা করেছ, রূপা পোড় দেবার মত করে আমাদেরকে পোড় দিয়েছ;
{66:11} তুমি আমাদের জালে ফেলেছ, আমাদের কোমর ভারগ্রস্ত করেছ।
{66:12} তুমি আমাদের মাথার উপর দিয়ে ঘোড়সওয়ারদেরকে চালিয়েছ; আমরা আগুন ও পানির মধ্য দিয়ে গমন করেছি; তবুও তুমি আমাদেরকে সমৃদ্ধি-স্থানে এনেছ।
{66:13} আমি পোড়ানো-কোরবানী নিয়ে তোমার গৃহে প্রবেশ করবো, তোমার উদ্দেশে আমার সেসব মানত পূর্ণ করবো,
{66:14} যা আমার ওষ্ঠাধর উচ্চারণ করেছে, যা সঙ্কটের সময়ে আমার মুখ বলেছে।
{66:15} আমি তোমার উদ্দেশে মেদযুক্ত পোড়ানো-কোরবানী করবো, তার সঙ্গে ভেড়ারূপ ধূপ জ্বালাব; ছাগলগুলোর সঙ্গে ষাঁড়গুলোকেও কোরবানী করবো। [সেলা।]
{66:16} হে আল্লাহ্‌-ভীত লোকেরা, তোমরা এসে শোন,; আমার প্রাণের জন্য তিনি যা করেছেন, তা বর্ণনা করি।
{66:17} আমি নিজের মুখে তাঁকে ডাকলাম, তাঁর উচ্চপ্রশংসা আমার জিহ্বাগ্রে ছিল।
{66:18} যদি চিত্তে অধর্মের প্রতি তাকাতাম, তবে প্রভু শুনতেন না।
{66:19} কিন্তু সত্যিই আল্লাহ্‌ শুনেছেন; তিনি আমার মুনাজাতে সাড়া দিয়েছেন।
{66:20} আল্লাহ্‌ ধন্য হোন, যিনি আমার মুনাজাত এবং আমার উপর থেকে নিজের অটল মহব্বত, দূর করেন নি।
{i67:1} জবুর
{67:1} আল্লাহ্‌ আমাদেরকে কৃপা করুন ও দোয়া করুন, আমাদের প্রতি তাঁর মুখ উজ্জ্বল করুন। [সেলা।]
{67:2} এভাবে যেন দুনিয়ার সকলে তোমার পথ, ও সমস্ত জাতির তোমার নাজাত জানতে পায়।
{67:3} হে আল্লাহ্‌, জাতিরা তোমার প্রশংসা করুক, সমস্ত জাতি তোমার প্রশংসা করুক।
{67:4} লোকবৃন্দ আহ্লাদিত হয়ে আনন্দগান করুক; যেহেতু তুমি ন্যায়ে জাতিদের বিচার করবে, দুনিয়াতে মানব জাতিকে শাসন করবে। [সেলা।]
{67:5} হে আল্লাহ্‌, জাতিরা তোমার প্রশংসা করুক, সমস্ত জাতি তোমার প্রশংসা করুক।
{67:6} দুনিয়া নিজের ফল দিয়েছে; আল্লাহ্‌, আমাদের আল্লাহ্‌, আমাদের দোয়া করবেন।
{67:7} আল্লাহ্‌ আমাদেরকে দোয়া করবেন, আর দুনিয়ার সমস্ত প্রান্ত তাঁকে ভয় করবে।
{i68:1} জবুর
{68:1} আল্লাহ্‌ উঠুন, তাঁর দুশমনেরা ছিন্নভিন্ন হোক, তাঁর বিদ্বেষীরা তাঁর সম্মুখ থেকে পালিয়ে যাক।
{68:2} বাতাসে যেমন ধোঁয়া উড়ে যায়, তেমনি তুমি তাদেরকে উড়িয়ে নিয়ে যাও; যেমন আগুনের সম্মুখে মোম গলে যায়, তেমনি আল্লাহ্‌র সম্মুখে দুষ্টরা বিনষ্ট হোক।
{68:3} কিন্তু ধার্মিকেরা আনন্দ করুক, আল্লাহ্‌র সাক্ষাতে উল্লাস করুক, তারা আনন্দে আহ্লাদিত হোক।
{68:4} তোমরা আল্লাহ্‌র উদ্দেশে গজল গাও, তাঁর নামের ঘোষণা কর; যিনি মরুভূমি দিয়ে বাহনে আসছেন, তাঁর জন্য রাজপথ বাঁধ; তাঁর নাম ‘মাবুদ’ (ইয়াহ্‌), তাঁর সাক্ষাতে উল্লাস কর।
{68:5} আল্লাহ্‌ তাঁর পবিত্র বাসস্থানে এতিমদের পিতা ও বিধবাদের বিচারকর্তা।
{68:6} আল্লাহ্‌ সঙ্গীহীনদেরকে পরিবারে মধ্যে বাস করান, তিনি বন্দীদেরকে মুক্ত করে সহিসালামতে রাখেন; কিন্তু বিদ্রোহীরা দগ্ধ ভূমিতে বাস করে।
{68:7} হে আল্লাহ্‌, তুমি যখন নিজের লোকদের আগে আগে যাচ্ছিলে, যখন শুকনো ভূমি দিয়ে গমন করছিলে, [সেলা।]
{68:8} তখন দুনিয়া কেঁপে উঠলো, আসমান বৃষ্টি ঢেলে দিল; আল্লাহ্‌র সাক্ষাতে, ঐ সিনাই আল্লাহ্‌র সাক্ষাতে, আল্লাহ্‌র সাক্ষাতে, ইসরাইলের আল্লাহ্‌র সাক্ষাতে।
{68:9} হে আল্লাহ্‌, তুমি পানির ধারা বর্ষালে, তোমার অধিকার ক্লান্ত হলে তুমিই তা সুস্থির করলে।
{68:10} তোমার লোকবৃন্দ তার মধ্যে বাস করলো; হে আল্লাহ্‌, তুমি তোমার মঙ্গলভাবে দুঃখীর জন্য আয়োজন করলে।
{68:11} প্রভু কালাম দেন, শুভবার্তার তবলীগকারীরা মহাবাহিনী।
{68:12} সৈন্যবাহিনীদের বাদশাহ্‌রা পালিয়ে যান, পালিয়ে যান, আর ঘরে থাকা স্ত্রীলোকেরা লুটদ্রব্য ভাগ করে নেয়।
{68:13} তোমরা কি বাথানের মধ্যে শয়ন করবে, রূপায় মোড়া কবুতরের পাখার মত হবে, যার পালক উজ্জ্বল সোনায় মোড়ানো?
{68:14} সর্বশক্তিমান যখন বাদশাহ্‌দেরকে দেশে ছিন্নভিন্ন করলেন, তখন সল্‌মোন পর্বতে [যেন] তুষার পড়লো।
{68:15} বাশন পর্বত আল্লাহ্‌র পর্বত; বাশন পর্বত বহুশৃঙ্গ পর্বত।
{68:16} হে বহুশৃঙ্গ পর্বতমালা, আল্লাহ্‌ তাঁর নিবাসের জন্য যে পর্বতে প্রীত হয়েছেন, তার প্রতি তোমরা কেন কুটিল দৃষ্টি করছো? অবশ্য মাবুদ চিরকাল সেখানে বাস করবেন।
{68:17} আল্লাহ্‌র রথ অযুত অযুত ও লক্ষ লক্ষ, প্রভু সেই সবের মধ্যবর্তী; যেমন সিনাইয়ে, তাঁর পবিত্র স্থানে।
{68:18} তুমি ঊর্ধ্বে উঠেছ, বন্দীদেরকে বন্দীদশায় নিয়ে গিয়েছ, মানুষের মধ্যে দান গ্রহণ করেছ; এমন কি, বিদ্রোহীদের মধ্যেও গ্রহণ করেছ, যেন মাবুদ আল্লাহ্‌ [সেখানে] বাস করেন।
{68:19} মাবুদ ধন্য হোন, যিনি দিন দিন আমাদের ভার বহন করেন; আল্লাহ্‌ হলেন আমাদের উদ্ধার। [সেলা।]
{68:20} আল্লাহ্‌ আমাদের পক্ষে উদ্ধারকারী আল্লাহ্‌; মৃত্যু থেকে উত্তরণ সার্বভৌম মাবুদেরই অধীনে।
{68:21} আল্লাহ্‌ অবশ্য তাঁর দুশমনদের মাথা ও কুপথগামীর কেশযুক্ত-কপাল চূর্ণ করবেন।
{68:22} প্রভু বললেন, আমি বাশন থেকে পুনর্বার আনবো, সমুদ্রের গভীর তল থেকে [তাদেরকে] পুনর্বার আনবো,
{68:23} যেন তোমার চরণ রক্তে ডুবাতে পার, যেন তোমার কুকুরদের জিহ্বা তোমার দুশমনদের থেকে অংশ পায়।
{68:24} হে আল্লাহ্‌, লোকে তোমার গমন দেখেছে; পবিত্র স্থানে আমার আল্লাহ্‌র, আমার বাদশাহ্‌র, গমন দেখেছে।
{68:25} সম্মুখে গায়করা, পিছনে বাদ্যকররা চললো, বাদ্যবাদিনী কুমারীদের মধ্যস্থানে।
{68:26} জনসমাগমের মধ্যে আল্লাহ্‌র শুকরিয়া কর; তোমরা, যারা ইসরাইলরূপ ফোয়ারা থেকে উৎপন্ন, তোমরা প্রভুর শুকরিয়া কর।
{68:27} সেখানে আছেন তাদের শাসক কনিষ্ঠ বিন্‌ইয়ামীন, এহুদার নেতৃবর্গ ও তাদের জনগণ, সবূলূনের নেতৃবর্গ, নপ্তালির নেতৃবর্গ।
{68:28} হে আল্লাহ্‌, তোমার পরাক্রমকে ডাক, হে আল্লাহ্‌, তোমার শক্তি দেখাও, যেমন তুমি আমাদের আগে সাধন করেছ,
{68:29} জেরুশালেমে তোমার এবাদতখানা আছে বলে, বাদশাহ্‌রা তোমার উদ্দেশে উপহার আনবেন।
{68:30} তুমি নল-বনের বন্যপশুকে ভর্ৎসনা কর, জাতিদের বাছুরগুলোকে ও ষাঁড়গুলোকে ভর্ৎসনা কর; তারা প্রত্যেকে বিনীত হয়ে রূপার থান পায়ের তলায় রাখুক; যেসব জাতি যুদ্ধ ভালবাসে, তিনি তাদেরকে ছিন্নভিন্ন করলেন।
{68:31} মিসর থেকে প্রধান প্রধান লোক আসবে; ইথিওপিয়া শীঘ্র আল্লাহ্‌র কাছে হাত বাড়াবে।
{68:32} হে দুনিয়ার সমস্ত রাজ্য, আল্লাহ্‌র উদ্দেশে গজল গাও; সেই প্রভুর প্রশংসা গান কর। [সেলা।]
{68:33} যিনি আদিকালীন বেহেশতের বেহেশত দিয়ে রথারোহণে গমন করেন; শোন, তিনি তাঁর কণ্ঠস্বর, পরাক্রান্ত কণ্ঠস্বর পাঠান।
{68:34} আল্লাহ্‌র পরাক্রম ঘোষণা কর; তাঁর মহিমা ইসরাইলের উপরে, তাঁর পরাক্রম আসমান জুড়ে রয়েছে।
{68:35} হে আল্লাহ্‌, তুমি তোমার পবিত্র স্থানে ভয়াবহ; ইসরাইলের আল্লাহ্‌, তিনিই তাঁর লোকদেরকে পরাক্রম ও শক্তি দেন। আল্লাহ্‌ ধন্য হোন।
{i69:1} জবুর
{69:1} হে আল্লাহ্‌, আমাকে নিস্তার কর, কেননা আমার কণ্ঠনালী পর্যন্ত পানি উঠেছে।
{69:2} আমি অগাধ পাঁকে ডুবেছি, দাঁড়াবার স্থান নেই; গভীর পানিতে এসেছি, বন্যা আমার উপর দিয়ে যাচ্ছে।
{69:3} আমি ডেকে ডেকে ক্লান্ত হয়েছি, আমার কণ্ঠ শুকিয়ে গেছে; আমার আল্লাহ্‌র অপেক্ষা করতে করতে আমার নয়নযুগল নিস্তেজ হয়েছে।
{69:4} যারা অকারণে আমার বিদ্বেষী, তারা আমার মাথার চুলের চেয়েও বেশি; আমার ধ্বংসকারী মিথ্যাবাদী দুশমনেরা বলবান; আমি যা অপহরণ করি নি, তাও আমাকে ফিরিয়ে দিতে হল।
{69:5} হে আল্লাহ্‌, তুমি আমার মূঢ়তার বিষয় জান; আমার সমস্ত দোষ তোমা থেকে গুপ্ত নয়।
{69:6} হে বাহিনীগণের আল্লাহ্‌ মালিক, তোমার অপেক্ষাকারীরা আমার দ্বারা লজ্জিত না হোক; হে ইসরাইলের আল্লাহ্‌, তোমার অন্বেষণকারীরা আমার দ্বারা অপমানিত না হোক।
{69:7} কেননা তোমারই জন্য আমি তিরস্কার সহ্য করেছি, আমার মুখ লজ্জায় আচ্ছাদিত হয়েছে।
{69:8} আমি আমার ভাইদের কাছে বিদেশী হয়েছি, আমার সহোদরদের কাছে বিজাতীয় হয়েছি।
{69:9} কারণ তোমার গৃহবিষয়ক গভীর আগ্রহ আমাকে গ্রাস করেছে; যারা তোমাকে তিরস্কার করে, তাদের তিরস্কার আমার উপরে পড়েছে।
{69:10} যখন আমি কান্নাকাটি করলাম, রোজা দ্বারা প্রাণকে কষ্ট দিলাম, তখন তা আমার দুর্নামের বিষয় হল।
{69:11} যখন আমি চট পরলাম, তখন তাদের কাছে প্রবাদের বিষয় হলাম।
{69:12} যারা তোরণদ্বারে বসে, তারা আমার বিষয়ে আলোচনা করে; মাতালেরা আমাকে নিয়ে গান রচনা করে।
{69:13} কিন্তু, হে মাবুদ, আমি তোমারই কাছে প্রসন্নতার সময়ে মুনাজাত করছি; হে আল্লাহ্‌, তোমার প্রচুর অটল মহব্বতের দরুন আমাকে উত্তর দাও। তোমার উদ্ধার করার বিশ্বস্ত সাহায্যে আমাকে উত্তর দাও।
{69:14} পাঁক থেকে আমাকে উদ্ধার কর, ডুবে যেতে দিও না; বিদ্বেষীরা থেকে ও অতল জলরাশি থেকে যেন উদ্ধার পাই।
{69:15} পানির বন্যা আমার উপর ছাপিয়ে না উঠুক, অগাধ পানি আমাকে গ্রাস না করুক; আমার উপরে কূপ তার মুখ বন্ধ না করুক।
{69:16} হে মাবুদ, আমাকে উত্তর দাও, কেননা তোমার অটল মহব্বত উত্তম; তোমার প্রচুর করুণার দরুন আমার প্রতি মুখ ফিরাও।
{69:17} তোমার এই গোলামের কাছ থেকে মুখ আচ্ছাদন করো না; কারণ আমি সঙ্কটাপন্ন, ত্বরায় আমাকে উত্তর দাও।
{69:18} কাছে এসে আমার প্রাণ মুক্ত কর; আমার দুশমনদের থেকে আমাকে উদ্ধার কর।
{69:19} তুমি আমার দুর্নাম, আমার লজ্জা ও আমার সমস্ত অপমানের কথা জান; আমার বিপক্ষেরা সকলে তোমার সম্মুখবর্তী।
{69:20} তিরস্কারে আমার মনোভঙ্গ হয়েছে, আমি অবসন্ন হলাম, আমি সহানুভূতির অপেক্ষা করলাম, কিন্তু তা পেলাম না; সান্ত্বনাকারীদের অপেক্ষা করলাম, কিন্তু কাউকেও পেলাম না।
{69:21} আবার লোকে আমার খাদ্যের জন্য বিষ দিল, আমার পিপাসাকালে অম্লরস পান করাল।
{69:22} তাদের টেবিল তাদের সম্মুখে ফাঁদস্বরূপ হোক, শান্তিকালে তাদের পাশস্বরূপ হোক।
{69:23} তাদের চোখ অন্ধ হোক, যেন তারা দেখতে না পায়; তুমি তাদের কোমর চির-কম্পনযুক্ত কর।
{69:24} তাদের উপরে তোমার গজব ঢেলে দাও, তোমার গজবের আগুন তাদেরকে বিনষ্ট করুক।
{69:25} তাদের নিবাস শূন্য হোক, তাদের তাঁবুতে কেউ বাস না করুক।
{69:26} কেননা তারা তাকেই তাড়না করে, যাকে তুমি প্রহার করেছ, তাদেরই ব্যথা বর্ণনা করে, যাদেরকে তুমি আঘাত করেছ।
{69:27} তাদের অপরাধের উপরে অপরাধ যোগ কর, তারা তোমার ধর্মশীলতায় প্রবেশ না করুক।
{69:28} জীবন-কিতাব থেকে তাদের নাম মুছে যাক, ধার্মিকদের সঙ্গে তারা তালিকাভুক্ত না হোক।
{69:29} কিন্তু আমি দুঃখী ও ব্যথিত, হে আল্লাহ্‌, তোমার উদ্ধার আমাকে রক্ষা করুক।
{69:30} আমি গজল দ্বারা আল্লাহ্‌র নামের প্রশংসা করবো, প্রশংসা-গজল দ্বারা তাঁর মহিমা স্বীকার করবো।
{69:31} তা-ই মাবুদের দৃষ্টিতে তুষ্টিকর হবে, গরুর চেয়ে, শিং ও খুরযুক্ত ষাঁড়ের চেয়ে বেশি তুষ্টিকর হবে।
{69:32} নম্র লোকেরা তা দেখে আনন্দ করবে; আল্লাহ্‌র অন্বেষীগণ! তোমাদের হৃদয় সঞ্জীবিত হোক।
{69:33} কেননা মাবুদ দীনহীনদের কথা শোনেন, তিনি তাঁর বন্দীদেরকে তুচ্ছ করেন না।
{69:34} আসমান ও দুনিয়া তাঁর প্রশংসা করুক, সমুদ্র ও তার মধ্যেকার সমস্ত জলজ প্রাণী প্রশংসা করুক।
{69:35} কেননা আল্লাহ্‌ সিয়োনের উদ্ধার করবেন, ও এহুদার সমস্ত নগর গাঁথবেন; লোকে সেখানে বাস করবে ও অধিকার পাবে।
{69:36} তাঁর গোলামদের বংশই তা ভোগ করবে; যারা তাঁর নাম ভালবাসে, তারা সেখানে বসতি করবে।
{i70:1} জবুর
{70:1} হে আল্লাহ্‌, আমার উদ্ধারার্থে, হে মাবুদ, আমার সাহায্য করতে ত্বরা কর।
{70:2} যারা আমার প্রাণের খোঁজ করে, তারা লজ্জিত ও হতাশ হোক; যারা আমার বিপদ দেখতে চায়, তারা ফিরে যাক, অপমানিত হোক।
{70:3} যারা বলে, আহা, আহা, তারা নিজেদের লজ্জার দরুন ফিরে যাক।
{70:4} যারা তোমার খোঁজ করে, তারা সকলে তোমাতে আমোদ ও আনন্দ করুক; যারা তোমার উদ্ধার ভালবাসে, তারা সতত বলুক, আল্লাহ্‌ মহিমান্বিত হোন।
{70:5} কিন্তু আমি দুঃখী ও দরিদ্র; হে আল্লাহ্‌, আমার পক্ষে ত্বরা কর; তুমিই আমার সহায় ও আমার উদ্ধারকর্তা; হে মাবুদ, বিলম্ব করো না।
{i71:1} জবুর
{71:1} হে মাবুদ, আমি তোমার আশ্রয় নিয়েছি; আমাকে কখনও লজ্জিত হতে দিও না।
{71:2} তোমার ধর্মশীলতায় আমাকে উদ্ধার কর, রক্ষা কর; আমার দিকে কান দাও, আমাকে নিস্তার কর।
{71:3} তুমি আমার আশ্রয়স্থানের শৈল হও, শক্তিশালী দুর্গ হও, আমাকে নিস্তার করার জন্য; কেননা তুমিই আমার শৈল ও আমার আশ্রয়-দুর্গ।
{71:4} হে আমার আল্লাহ্‌, আমাকে উদ্ধার কর, দুর্জনের হাত থেকে, অন্যায়কারী ও উপদ্রবীর হাত থেকে।
{71:5} কেননা, হে সার্বভৌম মাবুদ, তুমি আমার আশা; তুমি বাল্যকাল থেকে আমার বিশ্বাস-ভূমি।
{71:6} মাতৃগর্ভ থেকে তোমার উপরেই আমার নির্ভর; জননীর জঠর থেকে তুমিই আমার হিতৈষী; আমি সতত তোমারই প্রশংসা করি।
{71:7} আমি অনেকের দৃষ্টিতে অদ্ভুত লক্ষণস্বরূপ; কিন্তু তুমি আমার দৃঢ় আশ্রয়।
{71:8} আমার মুখ তোমার প্রশংসায় পরিপূর্ণ থাকবে, সমস্ত দিন তোমার সৌন্দর্য বর্ণনা করবে।
{71:9} বৃদ্ধ বয়সে আমাকে পরিত্যাগ করো না, আমার বল ক্ষয় পেলে আমাকে ছেড়ে যেও না।
{71:10} কারণ আমার দুশমনেরা আমার বিষয়ে কথা বলে, আমার প্রাণের উপরে যাদের চোখ, তারা একত্র মন্ত্রণা করে।
{71:11} তারা বলে, আল্লাহ্‌ ওকে ত্যাগ করেছেন, দৌড়ে ওকে ধর, কেননা উদ্ধারকারী কেউই নেই।
{71:12} হে আল্লাহ্‌, আমার কাছ থেকে দূরে দাঁড়িয়ে থেকো না; আমার আল্লাহ্‌, আমাকে সাহায্য করতে ত্বরা কর।
{71:13} তারা লজ্জিত ও উচ্ছিন্ন হোক, যারা আমার প্রাণের বিপক্ষ; তারা তিরস্কার ও অপমানে আচ্ছন্ন হোক, যারা আমার অনিষ্ট চেষ্টা করে।
{71:14} কিন্তু আমি নিরন্তর প্রত্যাশা করবো, এবং উত্তরোত্তর তোমার আরও প্রশংসা করবো।
{71:15} আমার মুখ তোমার ধর্মশীলতা বর্ণনা করবে, তোমার উদ্ধার-কাজের কথা সমস্ত দিন বর্ণনা করবে, কেননা আমি তার সংখ্যা জানি না।
{71:16} আমি আমার সার্বভৌম মাবুদের পরাক্রমের সমস্ত কাজ নিয়ে উপস্থিত হব; আমি তোমার, কেবল তোমারই ধর্মশীলতা উল্লেখ করবো।
{71:17} হে আল্লাহ্‌, তুমি বাল্যকাল থেকে আমাকে শিক্ষা দিয়ে আসছ; আর এই পর্যন্ত আমি তোমার আশ্চর্য সমস্ত কাজ তবলিগ করছি।
{71:18} হে আল্লাহ্‌, বৃদ্ধ বয়স ও পক্ককেশের কাল পর্যন্তও আমাকে পরিত্যাগ করো না, যতদিন আমি পরের বংশধরদের কাছে তোমার বাহুবল, এবং তোমার পরাক্রম জ্ঞাত না করি।
{71:19} হে আল্লাহ্‌, তোমার ধর্মশীলতা আসমান পর্যন্ত ব্যাপ্ত; তুমিই মহৎ মহৎ কাজ করেছ; হে আল্লাহ্‌, তোমার মত আর কে আছে?
{71:20} তুমি আমাদেরকে অনেক দারুণ সঙ্কট দেখিয়েছ, তুমি ফিরে আমাদেরকে সঞ্জীবিত করবে, দুনিয়ার অধঃস্থান থেকে পুনর্বার উঠাবে।
{71:21} তুমি আমার মহত্ত্ব বৃদ্ধি কর, এবং ফিরে আমাকে সান্ত্বনা দাও।
{71:22} আবার আমি নেবল যন্ত্রে তোমার প্রশংসা করবো, হে আমার আল্লাহ্‌, তোমার বিশ্বস্ততার প্রশংসা-গজল করবো, হে ইসরাইলের পবিত্রতম, বীণাতে তোমার উদ্দেশে গজল গাইব।
{71:23} তোমার উদ্দেশে গজল গাইবার সময়ে আমার ওষ্ঠাধর আনন্দগান করবে, আমার প্রাণও তা করবে, যা তুমি মুক্ত করেছ।
{71:24} আমার জিহ্বাও সমস্ত দিন তোমার ধর্মশীলতার কথা বলবে, কারণ তারা লজ্জিত হয়েছে, তারা হতাশ হয়েছে, যারা আমার অনিষ্ট চেষ্টা করে।
{i72:1} জবুর
{72:1} হে আল্লাহ্‌, তুমি বাদশাহ্‌কে তোমার শাসন, রাজপুত্রকে তোমার ধর্মশীলতা প্রদান কর।
{72:2} তিনি ধার্মিকতায় তোমার লোকদের, ন্যায়ে তোমার দুঃখীদের বিচার করবেন।
{72:3} পর্বতমালা ও উপপর্বতমালা ধার্মিকতা দ্বারা লোকদের জন্য শান্তিরূপ ফলে ফলবান হবে।
{72:4} তিনি দুঃখী লোকদের বিচার করবেন, তিনি দরিদ্রের সন্তানদেরকে উদ্ধার করবেন, কিন্তু জুলুমবাজকে চূর্ণ করবেন।
{72:5} যতদিন সূর্য থাকবে, লোকে তোমাকে ভয় করবে, যতদিন চন্দ্র থাকবে, পুরুষানুক্রমেই করবে।
{72:6} তৃণভূমির উপরে বর্ষার মত তিনি নেমে আসবেন, সেই বৃষ্টিধারার মত যা ভূমিকে জলসিক্ত করে।
{72:7} তাঁর সময়ে ধার্মিক লোক প্রফুল্ল হবে, চন্দ্রের স্থিতিকাল পর্যন্ত প্রচুর শান্তি হবে।
{72:8} তিনি এক সমুদ্র থেকে অপর সমুদ্র পর্যন্ত, ঐ নদী থেকে দুনিয়ার প্রান্ত পর্যন্ত কর্তৃত্ব করবেন।
{72:9} তাঁর সম্মুখে মরু-নিবাসীরা নত হবে, তাঁর দুশমনেরা ধুলা চাটবে।
{72:10} তর্শীশ ও দ্বীপগুলোর বাদশাহ্‌রা নৈবেদ্য আনবেন; সবা ও সবা দেশের বাদশাহ্‌রা উপহার দেবেন।
{72:11} হ্যাঁ, সমস্ত বাদশাহ্‌ তাঁর কাছে মাথা নত করবেন; সমস্ত জাতি তাঁর গোলাম হবে।
{72:12} কেননা তিনি আর্তনাদকারী দরিদ্রকে, এবং দুঃখী ও অসহায়কে উদ্ধার করবেন।
{72:13} তিনি দীনহীন ও দরিদ্রের প্রতি রহম করবেন, তিনি দরিদ্রদের প্রাণ নিস্তার করবেন।
{72:14} তিনি চাতুরী ও দৌরাত্ম্য থেকে তাদের প্রাণ মুক্ত করবেন, তাঁর দৃষ্টিতে তাদের রক্ত বহুমূল্য হবে;
{72:15} আর তারা জীবিত থাকবে ও তাঁকে সাবা দেশের সোনা দান করা যাবে, লোকে তাঁর জন্য নিরন্তর মুনাজাত করবে, সমস্ত দিন তাঁর শুকরিয়া করবে।
{72:16} দেশের মধ্যে পর্বত-শিখরে প্রচুর শস্য হবে, তার ফল লেবাননের বনের মত দোলায়মান হবে; এবং নগরবাসীরা ভূমির ঘাসের মত প্রফুল্ল হবে।
{72:17} তাঁর নাম অনন্তকাল পর্যন্ত স্থায়ী হবে; সূর্যের স্থিতি পর্যন্ত তাঁর নাম সতেজ থাকবে; মানুষেরা তাঁতে দোয়া পাবে; সমস্ত জাতি তাঁকে সুখী বলবে।
{72:18} মাবুদ আল্লাহ্‌ ধন্য হোন, যিনি ইসরাইলের আল্লাহ্‌; কেবল তিনিই অলৌকিক কাজ করেন।
{72:19} তাঁর গৌরবান্বিত নাম অনন্তকাল ধরে ধন্য হোন; তাঁর গৌরবে সমস্ত দুনিয়া পরিপূর্ণ হোক। আমিন, আমিন।
{72:20} ইয়াসির পুত্র দাউদের সমস্ত মুনাজাত সমাপ্ত।
{i73:1} তৃতীয় খণ্ড (জবুর 73-89) জবুর দুষ্টদের উন্নতিতে সমস্যা
{73:1} আল্লাহ্‌ সত্যিই মঙ্গলস্বরূপ, ইসরাইলের পক্ষে, যারা শুদ্ধচিত্ত তাদের পক্ষে।
{73:2} কিন্তু আমার চরণ প্রায় টলেছিল; আমার পাদবিক্ষেপ প্রায় স্খলিত হয়েছিল।
{73:3} কারণ যখন দুষ্টদের কল্যাণ দেখেছিলাম, তখন গর্বিতদের প্রতি ঈর্ষা করেছিলাম।
{73:4} কেননা তারা মৃত্যুকালে যন্ত্রণা পায় না, বরং তাদের কলেবর হৃষ্টপুষ্ট।
{73:5} মানুষের মত কষ্ট তাদের হয় না; মানুষের মত তারা আহত হয় না।
{73:6} এজন্য অহঙ্কার তাদের কণ্ঠের হারের মত, কাপড়ের মত দৌরাত্ম্য তাদেরকে আচ্ছাদন করে।
{73:7} মেদের ঠেলায় তাদের চোখ বেরিয়ে আসে, তাদের মনের কুমতলব উপ্‌চে পড়ছে।
{73:8} তারা বিদ্রূপ করে ও দুষ্টতায় উপদ্রবের কথা বলে, অহংকারের বশে তারা জুলুমের ভয় দেখায়।
{73:9} তারা আসমানে মুখ রেখেছে, এবং তাদের জিহ্বা দুনিয়াতে রেখে ঘুরে বেড়ায়।
{73:10} এজন্য তাদের লোকেরা তাদের দিকে ফিরে, তারা যা বলে তা পানির মত গিলে।
{73:11} আর তারা বলে, আল্লাহ্‌ কিভাবে জানবেন? সর্বশক্তিমানের কি জ্ঞান আছে?
{73:12} দেখ, এরাই দুর্জন, এরা চিরকাল নির্বিঘ্নে থেকে ধন বৃদ্ধি করেছে।
{73:13} নিশ্চয় আমি বৃথাই অন্তর পরিষ্কার করেছি, আমার হাত মিথ্যাই নির্দোষ রেখেছি।
{73:14} কেননা আমি সমস্ত দিন আহত হয়েছি, প্রতি প্রভাতে শাস্তি পেয়েছি।
{73:15} যদি আমি বলতাম, এরকম বর্ণনা করবো, তবে দেখ, তোমার সন্তানদের বংশের প্রতি বিশ্বাসঘাতক হতাম।
{73:16} আমি তা বুঝবার জন্য চিন্তা করলাম, কিন্তু তা আমার দৃষ্টিতে কষ্টকর হল,
{73:17} যতদিন আমি আল্লাহ্‌র পবিত্র স্থানে প্রবেশ না করলাম, ও তাদের শেষ ফল বিবেচনা না করলাম।
{73:18} তুমি তাদেরকে পিচ্ছিল স্থানেই রাখছ, তাদেরকে বিনাশে ফেলে দিচ্ছ।
{73:19} তারা নিমিষকালের মধ্যে কেমন উচ্ছিন্ন হয়, নানা ত্রাসে কেমন নিঃশেষে সংহার হয়।
{73:20} নিদ্রা ভঙ্গ হলে পর যেমন স্বপ্ন তুচ্ছ হয়, তেমনি, হে মালিক, তুমি জাগলে তাদের মূর্তিগুলোকে তুচ্ছ করবে।
{73:21} কারণ আমার অন্তর শোকাভিভূত হল, আমার অন্তর বিদ্ধ হল;
{73:22} আমি মূর্খ ও অজ্ঞান, তোমার কাছে পশুর মত ছিলাম।
{73:23} কিন্তু আমি নিরন্তর তোমার সঙ্গে সঙ্গে আছি; তুমি আমার ডান হাত ধরে রেখেছ।
{73:24} তুমি নিজের মন্ত্রণায় আমাকে গমন করাবে, শেষে সপ্রতাপে আমাকে গ্রহণ করবে।
{73:25} বেহেশতে আমার কে আছে? দুনিয়াতেও তোমা ভিন্ন আর কিছুতে আমার প্রীতি নেই।
{73:26} আমার মাংস ও আমার অন্তর ক্ষয় পাচ্ছে, তবুও আল্লাহ্‌ চিরকাল আমার অন্তরের শৈল ও আমার উত্তরাধিকার।
{73:27} কেননা দেখ, যারা তোমা থেকে দূরে থাকে, তারা বিনষ্ট হবে; যেসব লোক তোমার প্রতি অবিশ্বস্ত হয়, সে সকলকে তুমি উচ্ছিন্ন করেছ।
{73:28} কিন্তু আল্লাহ্‌র সান্নিধ্যে থাকা আমারই পক্ষে মঙ্গল; আমি সার্বভৌম মাবুদের আশ্রয় নিলাম, যেন তোমার সমস্ত কাজ বর্ণনা করতে পারি।
{i74:1} জবুর
{74:1} হে আল্লাহ্‌, তুমি কেন আমাদের চিরতরে ত্যাগ করেছ? তোমার চারণভূমির মেষদের বিরুদ্ধে কেন তোমার ক্রোধের আগুন ধূমায়িত হচ্ছে?
{74:2} তোমার মণ্ডলীকে স্মরণ কর, যা তুমি পূর্বকালে ক্রয় করেছ, যা তোমার অধিকারের বংশ হবার জন্য তুমি মুক্ত করেছ; তোমার বাসস্থান সিয়োন পর্বতকে স্মরণ কর।
{74:3} চিরকালীন এই ধ্বংসস্তূপে পদার্পণ কর; দুশমনরা পবিত্র স্থানের সকলই ছারখার করেছে।
{74:4} তোমার দুশমনরা তোমার জমায়েত-স্থানের মধ্যে গর্জন করেছে; চিহ্নের জন্য তারা নিজেদের চিহ্ন স্থাপন করেছে।
{74:5} তারা নিজেদের এমন লোকদের মত দেখাল, যারা নিবিড় বনে কুঠার উঠায়।
{74:6} এখন তারা একেবারে সেই স্থানের সমস্ত শিল্পকর্ম কুঠার ও হাতুড়ি দ্বারা ভেঙ্গে ফেলে।
{74:7} তারা তোমার পবিত্র স্থানে আগুন লাগিয়ে দিল, তোমার নামের আবাস ভূমিসাৎ করে নাপাক করলো।
{74:8} তারা মনে মনে বললো, ‘আমরা তাদের একেবারে সংহার করি,’ তারা দেশের মধ্যে আল্লাহ্‌র সমস্ত জমায়েত-স্থান পুড়িয়ে দিয়েছে।
{74:9} আমরা আমাদের চিহ্নগুলো দেখতে পাই না, কোন নবী আর নেই; আমাদের কেউ জানে না, কত দিন এইভাবে চলবে।
{74:10} হে আল্লাহ্‌, বিপক্ষ কতদিন তিরস্কার করবে? দুশমন কি চিরকাল তোমার নাম তুচ্ছ করবে?
{74:11} তুমি তোমার হাত, তোমার ডান হাত, কেন সঙ্কুচিত করছো? সেটি বক্ষঃস্থল থেকে বের কর, দুশমনদের শেষ করে দাও।
{74:12} তবুও আল্লাহ্‌ই পূর্বকাল থেকে আমার বাদশাহ্‌, দুনিয়ার মধ্যে উদ্ধারের সাধনকর্তা।
{74:13} তুমিই তোমার পরাক্রমে সমুদ্রকে বিভক্ত করেছিলে, তুমিই পানিতে নাগদের মাথা চূর্ণ করেছিলে।
{74:14} তুমিই লিবিয়াথনের মাথা চূর্ণ করেছিলে, মরুভূমি-নিবাসী সকলকে খাদ্য হিসেবে তার দেহ দিয়েছিলে।
{74:15} তুমিই ফোয়ারা ও বন্যার জন্য পথ করেছিলে, তুমিই নিত্য প্রবাহিনী নদী শুকিয়ে ফেলেছিলে।
{74:16} দিন তোমার, রাত তোমার; তুমিই জ্যোতিষ্ক ও সূর্য রচনা করেছ।
{74:17} তুমিই দুনিয়ার সমস্ত সীমা স্থাপন করেছ; তুমিই গ্রীষ্মকাল ও শীতকাল স্থাপন করেছ।
{74:18} হে মাবুদ স্মরণ কর, কেমন করে দুশমন তিরস্কার করেছে, মূঢ় জাতি তোমার নাম তুচ্ছ করেছে।
{74:19} তোমার ঘুঘুর প্রাণ বন্য পশুকে দিও না; তোমার দুঃখীদের জীবন চিরতরে ভুলে থেকো না।
{74:20} সেই নিয়মের প্রতি দৃষ্টি রাখ; কেননা দুনিয়ার অন্ধকারময় সমস্ত স্থান অত্যাচারের বসতিতে পরিপূর্ণ।
{74:21} উৎপীড়িত ব্যক্তি যেন লজ্জিত হয়ে ফিরে না যায়; দুঃখী ও দরিদ্র তোমার নামের প্রশংসা করুক।
{74:22} উঠ, হে আল্লাহ্‌, তোমার ঝগড়া নিষ্পন্ন কর; স্মরণ কর, মূঢ় সমস্ত দিন তোমাকে কেমন তিরস্কার করে।
{74:23} তোমার বিপক্ষদের কোলাহল ভুলে যেয়ো না; তোমার প্রতিপক্ষদের কলহ নিয়ত উঠছে।
{i75:1} জবুর
{75:1} হে আল্লাহ্‌, আমরা তোমার শুকরিয়া করছি, শুকরিয়া করছি, কেননা তোমার নাম নিকটবর্তী; লোকে তোমার অলৌকিক সমস্ত কাজ বর্ণনা করে।
{75:2} “আমি যখন নিরূপিত সময় উপস্থিত করবো, তখন আমিই ন্যায্য বিচার করবো।
{75:3} দুনিয়া ও অধিবাসীরা বিলীন হচ্ছে; আমি তার সমস্ত স্তম্ভ স্থাপন করেছি। [সেলা।]
{75:4} আমি গর্বিত লোকদের বললাম, গর্ব করো না; দুষ্ট লোকদের বললাম, শিং উঁচু কোরো না।
{75:5} তোমাদের শিং উঁচুতে তুলো না; অবাধ্য হয়ে কথা বলো না।”
{75:6} কেননা উদয় স্থান থেকে, বা পশ্চিম থেকে, অথবা দক্ষিণ থেকে উন্নতিলাভ হয়, এমন নয়।
{75:7} কিন্তু আল্লাহ্‌ই বিচারকর্তা; তিনি কাউকে নত, কাউকে বা উন্নত করেন।
{75:8} কেননা মাবুদের হাতে একটি পানপাত্র আছে, তার আঙ্গুর-রস মেতে উঠেছে, তা মিশানো সুরায় পরিপূর্ণ, আর তিনি তা থেকে ঢালেন, দুনিয়ার দুষ্ট সকলে তার তলানি পর্যন্ত চেটে খাবে।
{75:9} কিন্তু আমি চিরকাল তবলিগ করবো, ইয়াকুবের আল্লাহ্‌র উদ্দেশে গজল গাইব।
{75:10} আর আমি দুষ্টদের সমস্ত শিং কেটে ফেলবো, কিন্তু ধার্মিকদের শিং উন্নত হবে।
{i76:1} জবুর
{76:1} আল্লাহ্‌ এহুদার মধ্যে পরিচিত, ইসরাইলের মধ্যে তাঁর নাম মহৎ।
{76:2} আর শালেমে তাঁর আবাস, সিয়োনে তাঁর বাসস্থান রয়েছে।
{76:3} সেখানে তিনি ধনুকের জ্বলন্ত সমস্ত তীর, ঢাল, তলোয়ার ও সমস্ত যুদ্ধাস্ত্র ধ্বংস করেছেন। [সেলা।]
{76:4} মৃগয়ার পর্বতমালা থেকে তুমি তেজোময় ও মহিমান্বিত।
{76:5} সাহসী যোদ্ধাদের লুট করা হয়েছে ও তারা ঘুমে ঢলে পড়েছে, কোন বীর তার হাত তুলতে পারে নি।
{76:6} হে ইয়াকুবের আল্লাহ্‌, তোমার ধমক খেয়ে রথ ও ঘোড়া গভীর ঘুমে ঢলে পড়েছে।
{76:7} তুমি, তুমিই ভয়াবহ; তুমি একবার ক্রুদ্ধ হলে কে তোমার সাক্ষাতে দাঁড়াবে?
{76:8} তুমি বেহেশত থেকে বিচারাজ্ঞা শুনালে, দুনিয়া ভয় পেল, নিস্তব্ধ হল,
{76:9} যখন আল্লাহ্‌ উঠলেন বিচার করার জন্য, দুনিয়ার অত্যাচারিত লোকদের উদ্ধার করার জন্য। [সেলা।]
{76:10} অবশ্য, মানুষের ক্রোধ তোমার প্রশংসা করবে; তুমি ক্রোধের অবশেষ দ্বারা তোমার চারপাশ বাঁধবে।
{76:11} তোমাদের আল্লাহ্‌ মাবুদের কাছে শপথ কর ও তা পূর্ণ কর; তাঁর চারদিকের সকলে সেই ভয়াবহের কাছে উপঢৌকন আনয়ন করুক।
{76:12} তিনি শাসনকর্তাদের সাহস খর্ব করেন; দুনিয়ার বাদশাহ্‌দের পক্ষে তিনি ভয়াবহ।
{i77:1} জবুর
{77:1} আমি চিৎকার করে আল্লাহ্‌র কাছে কান্নাকাটি করবো; চিৎকার করে আল্লাহ্‌র কাছে কান্নাকাটি করবো, তিনি আমার কান্না শুনে জবাব দেবেন।
{77:2} সঙ্কটের দিনে আমি প্রভুর খোঁজ করলাম; রাতের বেলায় আমার হাত প্রসারিত থাকলো, সঙ্কুচিত হল না; আমার প্রাণ প্রবোধ মানল না।
{77:3} আমি আল্লাহ্‌কে স্মরণ করে কাতর আর্তনাদ করছি; ভাবনা করতে করতে আমার রূহ্‌ মূর্চ্ছিত হচ্ছে। [সেলা।]
{77:4} তুমি আমার চোখের পাতা খোলা রাখছ; আমি এত উদ্বিগ্ন যে, কথা বলতে পারি না।
{77:5} আমি আলোচনা করলাম পূর্বকালের সমস্ত দিন, পুরাকালের সমস্ত বছর।
{77:6} আমি আমার রাত্রিকালীন গজল স্মরণ করি, আমি মনে মনে ধ্যান করি; আমার রূহ্‌ অনুসন্ধান করলো।
{77:7} প্রভু কি চিরকালের জন্য ত্যাগ করবেন? তিনি কি আর সুপ্রসন্ন হবেন না?
{77:8} তাঁর অটল মহব্বত কি চিরতরে শেষ হয়েছে? তাঁর ওয়াদা কি পুরুষানুক্রমে বিফল থাকবে?
{77:9} আল্লাহ্‌ কি প্রসন্ন থাকতে ভুলে গেছেন তিনি ক্রোধে কি তাঁর করুণা রুদ্ধ করেছেন? [সেলা।]
{77:10} পরে আমি বললাম, এটাই আমার দুঃখ যে, সর্বশক্তিমানের ডান হাতখানা বদলে গেছে।
{77:11} আমি মাবুদের সমস্ত কাজ উল্লেখ করবো; তোমার পূর্বকালীন অলৌকিক সমস্ত কাজ স্মরণ করবো।
{77:12} আমি তোমার সমস্ত কাজ ধ্যানও করবো, তোমার সমস্ত কাজ আলোচনা করবো।
{77:13} হে আল্লাহ্‌, পবিত্রতায় তোমার পথ; আল্লাহ্‌র মত মহান আল্লাহ্‌ কে?
{77:14} তুমিই সেই আল্লাহ্‌ যিনি অলৌকিক কাজ করে থাকেন, তুমি জাতিদের মধ্যে তোমার পরাক্রম প্রকাশ করেছ।
{77:15} তুমি বাহুবল দ্বারা তোমার লোকদের, ইয়াকুবের ও ইউসুফের সন্তানদেরকে, মুক্ত করেছ। [সেলা।]
{77:16} হে আল্লাহ্‌, জলরাশি তোমাকে দেখলো; জলরাশি তোমাকে দেখে কেঁপে উঠলো, সমস্ত জলধিও বিচলিত হল।
{77:17} মেঘমালা পানির ধারা বর্ষণ করলো, আসমান গর্জন করলো, তোমার তীরগুলো চারদিকে চমকাতে লাগল।
{77:18} ঘূর্ণিবাতাসে তোমার বজ্রের ধ্বনি হল, বিদ্যুৎ জগৎকে দেদীপ্যমান করলো, দুনিয়া কেঁপে উঠলো ও দুলতে লাগল।
{77:19} সমুদ্রের মধ্যে তোমার পথ ছিল, বহু জলরাশির মধ্যে তোমার পথ ছিল, তোমার পদচিহ্ন জানা গেল না।
{77:20} তুমি নিজের লোকদেরকে ভেড়ার পালের মত মূসা ও হারুনের হাত দিয়ে চালিয়েছিলে।
{i78:1} জবুর
{78:1} হে আমার স্বজাতি, আমার উপদেশ শোন, আমার মুখের কথায় কান দাও।
{78:2} আমি দৃষ্টান্তকথায় আমার মুখ খুলব, আমি পুরাকালের গুপ্ত বিষয়গুলো ব্যক্ত করবো;
{78:3} সেসব আমরা শুনেছি, আর জেনেছি, আমাদের পূর্বপুরুষেরা আমাদের বলেছেন,
{78:4} আমরা সেগুলো তাদের সন্তানদের কাছে গুপ্ত রাখবো না, পরবর্তী বংশের কাছে মাবুদের প্রশংসা বর্ণনা করবো, তাঁর পরাক্রম ও তাঁর কৃত অলৌকিক সমস্ত কাজ বর্ণনা করবো।
{78:5} তিনি ইয়াকুবের মধ্যে সাক্ষ্য দাঁড় করিয়েছেন, ইসরাইলের মধ্যে শরীয়ত স্থাপন করেছেন; যা তিনি আমাদের পূর্বপুরুষদেরকে হুকুম দিয়েছিলেন, যেন তাঁরা নিজ নিজ সন্তানদের তা জানান;
{78:6} যেন উত্তরকালীন বংশ তা জানতে পারে, এবং উঠে নিজ নিজ সন্তানদের কাছে তা বর্ণনা করতে পারে।
{78:7} যেন তারা আল্লাহ্‌র উপরে প্রত্যাশা রাখে, এবং আল্লাহ্‌র সমস্ত কাজ ভুলে না যায়, কিন্তু তাঁর সমস্ত হুকুম পালন করে;
{78:8} যেন তাদের পূর্বপুরুষদের মত না হয়, যারা অবাধ্য ও বিদ্রোহী বংশ ছিল; সেই বংশ নিজেদের অন্তর স্থির করে নি, তাদের রূহ্‌ আল্লাহ্‌র প্রতি বিশ্বস্ত ছিল না।
{78:9} আফরাহীমের সন্তানেরা যুদ্ধাস্ত্রে সজ্জিত ও তীরন্দাজ ছিল, যুদ্ধের দিনে তারা পিছু হটে গেল।
{78:10} তারা আল্লাহ্‌র নিয়ম পালন করলো না, তাঁর শরীয়তের পথে চলতে অস্বীকার করলো।
{78:11} তারা তাঁর সমস্ত কাজ ভুলে গেল, সেসব অলৌকিক কাজ, যা তিনি তাদেরকে দেখিয়েছিলেন।
{78:12} তিনি তাদের পূর্বপুরুষদের সাক্ষাতে নানা অলৌকিক কাজ করেছিলেন। মিসর দেশে, সোয়নের মাঠে করেছিলেন।
{78:13} তিনি সমুদ্রকে বিভক্ত করে তাদেরকে পার করিয়েছিলেন, পানিকে স্তূপাকারে দাঁড় করিয়েছিলেন।
{78:14} তিনি তাদেরকে পথ দেখাতেন, দিনে মেঘ দ্বারা, এবং সমস্ত রাত আগুনের আলো দ্বারা।
{78:15} তিনি মরুভূমির মধ্যে শৈল বিদীর্ণ করলেন, তাদেরকে যেন জলধি থেকে প্রচুর পানি পান করালেন।
{78:16} তিনি শৈল থেকে স্রোত বের করলেন, নদীর মত পানি বহালেন।
{78:17} তখনও তারা বারে বারে তাঁর বিরুদ্ধে গুনাহ্‌ করলো, মরুভূমিতে সর্বশক্তিমানের বিদ্রোহী হল;
{78:18} তারা মনে মনে আল্লাহ্‌র পরীক্ষা করলো, নিজেদের অভিলাষ পূরণ করার জন্য খাদ্য চাইল।
{78:19} আর তারা আল্লাহ্‌র বিরুদ্ধে কথা বললো, বললো, আল্লাহ্‌ কি মরুভূমিতে টেবিল সাজিয়ে দিতে পারেন?
{78:20} দেখ, তিনি শৈলকে আঘাত করলে পানির স্রোত বইল, স্রোতধারা প্রবাহিত হল; তিনি কি অন্নও দিতে পারেন? তাঁর লোকদের জন্য কি গোশ্‌ত যোগাবেন?
{78:21} অতএব মাবুদ তা শুনে ক্রুদ্ধ হলেন; ইয়াকুবের বিরুদ্ধে আগুন প্রজ্বলিত হল, ইসরাইলের বিরুদ্ধে তাঁর গজব জেগে উঠল;
{78:22} কেননা আল্লাহ্‌র উপরে তাদের ঈমান ছিল না, তাঁর উদ্ধারের শক্তিতে নির্ভর করতো না।
{78:23} তবু তিনি উপরিস্থ মেঘমালাকে হুকুম দিলেন, আসমানের সমস্ত দরজা খুলে দিলেন।
{78:24} তিনি খাদ্যের জন্য তাদের উপরে মান্না বর্ষণ করলেন, তাদেরকে বেহেশতের শস্য দিলেন।
{78:25} মানুষ ফেরেশতাদের খাদ্য ভোজন করলো; তিনি তাদের তৃপ্তি পর্যন্ত খাদ্য পাঠালেন।
{78:26} তিনি আসমানে পূর্বীয় বায়ু বহালেন, নিজের পরাক্রমে দখিনা বায়ু চালালেন।
{78:27} তিনি তাদের উপরে মাংসকে ধূলিকণার মত, পাখাওয়ালা পাখিগুলো সমুদ্রের বালির মত বর্ষণ করলেন।
{78:28} তিনি তা তাদের শিবিরের মধ্যে, তাদের আবাসগুলোর চারপাশে, পড়তে দিলেন।
{78:29} তখন তারা ভোজন করে পরিতৃপ্ত হল; তিনি তাদের অভীষ্ট বস্তু তাদেরকে দিলেন;
{78:30} তারা নিজেদের অভীষ্ট দ্রব্য ছাড়ে নি, তাদের খাদ্য তাদের মুখেই ছিল,
{78:31} তখন তাদের বিরুদ্ধে আল্লাহ্‌র ক্রোধ উঠলো, তা তাদের হৃষ্টপুষ্টদেরকে সংহার করলো, ইসরাইলের যুবকদেরকে সংহার করলো।
{78:32} এ সব হলেও তারা পুনর্বার গুনাহ্‌ করলো, ও তাঁর অলৌকিক কাজে বিশ্বাস করলো না।
{78:33} অতএব তিনি তাদের আয়ু অসারতায়, তাদের সমস্ত বছর বিহ্বলতায় শেষ করলেন।
{78:34} তিনি লোকদেরকে হত্যা করলে তারা তাঁর অনুসন্ধান করলো, ফিরে সযত্নে আল্লাহ্‌র খোঁজ করলো;
{78:35} তাদের স্মরণ হল, আল্লাহ্‌ তাদের শৈল, সর্বশক্তিমান তাদের মুক্তিদাতা।
{78:36} কিন্তু তারা মুখে তাঁর তোষামোদ করলো, জিহ্বাতে তাঁর কাছে মিথ্যা বললো;
{78:37} কারণ তাদের হৃদয় তাঁর প্রতি স্থির ছিল না, তারা তাঁর নিয়মেও বিশ্বস্ত ছিল না।
{78:38} কিন্তু তিনি স্নেহময়, তাই অপরাধ মাফ করলেন, ধ্বংস করলেন না, অনেকবার তাঁর ক্রোধ সম্বরণ করলেন, আপনার সমস্ত ক্রোধ উদ্দীপিত করলেন না।
{78:39} তিনি স্মরণ করলেন যে, তারা মাংসমাত্র, বায়ুস্বরূপ, যা বয়ে গেলে আর ফিরে আসে না।
{78:40} তারা মরুভূমিতে কতবার তাঁর বিরুদ্ধে বিদ্রোহ করলো, মরুভূমিতে কতবার তাঁকে দুঃখ দিল।
{78:41} তারা ফিরে আল্লাহ্‌র পরীক্ষা করলো, ইসরাইলের পবিত্রতমকে অসন্তুষ্ট করলো।
{78:42} তারা তাঁর ক্ষমতার কথা স্মরণ করলো না, সেই দিনকে স্মরণ করলো না, যেদিন তিনি তাদের বিপক্ষের হাত থেকে মুক্ত করেছিলেন।
{78:43} তিনি মিসরে তাঁর সমস্ত চিহ্ন-কাজ, সোয়নের মাঠে তাঁর অদ্ভুত সমস্ত লক্ষণ, স্থাপন করলেন।
{78:44} তিনি রক্তে পরিণত করলেন তাদের সমস্ত নদী, তাদের প্রবাহগুলো, তাই তারা পানি পান করতে পারল না।
{78:45} তিনি তাদের মধ্যে গ্রাসকারী ডাঁশ মাছি, ও বিনাশকারী ভেক প্রেরণ করলেন।
{78:46} তিনি গুটিপোকাকে তাদের ভূমির দ্রব্য, পঙ্গপালকে তাদের শ্রমফল দিলেন।
{78:47} তিনি শিলা দ্বারা তাদের আঙ্গুরলতা, তুষারপাতে তাদের ডুমুর গাছ বিনষ্ট করলেন।
{78:48} তিনি তাদের পশুগুলোকে শিলাতে, পালগুলোকে বজ্রের আঘাতের হাতে তুলে দিলেন।
{78:49} তিনি তাদের বিরুদ্ধে পাঠালেন তাঁর প্রচণ্ড ক্রোধ, কোপ ও রোষ ও সঙ্কট, অমঙ্গলের এই ফেরেশতার দল।
{78:50} তিনি নিজের ক্রোধের জন্য পথ করলেন, মৃত্যু থেকে তাদের প্রাণ রক্ষা করেন নি; কিন্তু তাদের জীবন মহামারীর হাতে দিলেন।
{78:51} তিনি আঘাত করলেন মিসরে সমস্ত প্রথমজাতকে, হামের তাঁবুগুলোতে তাদের শক্তির প্রথম ফলকে;
{78:52} কিন্তু তাঁর লোকদের ভেড়ার মত চালালেন, পালের মত মরুভূমি দিয়ে নিয়ে আসলেন।
{78:53} তিনি তাদেরকে নিরাপদে নিয়ে আসলেন, তারা ভয় পেল না, কিন্তু সমুদ্র তাদের দুশমনদেরকে আচ্ছাদন করলো।
{78:54} আর তিনি তাদেরকে আনলেন, তাঁর পবিত্র সীমায়, তাঁর ডান হাত দিয়ে জয় করা এই পর্বতে।
{78:55} তিনি তাদের সম্মুখ থেকে জাতিদেরকে দূর করলেন, মানরজ্জু দিয়ে অধিকার ভাগ করে তাদের দিলেন, ইসরাইলের বংশদের ওদের তাঁবুতে বাস করালেন।
{78:56} তবুও তারা সর্বশক্তিমানের পরীক্ষা করলো, তাঁর বিদ্রোহী হল, তাঁর সমস্ত নির্দেশ পালন করলো না।
{78:57} তারা সরে গেল, তাদের পূর্বপুরুষদের মত বেঈমানী করলো; তারা বেয়াড়া ধনুকের মত বেঁকে রইল।
{78:58} কারণ তারা নিজেদের উচ্চস্থলীগুলোর দ্বারা তাঁকে অসন্তুষ্ট করলো, নিজেদের খোদাই-করা মূর্তিগুলো দ্বারা তাঁর অন্তর্জ্বালা জন্মাল।
{78:59} আল্লাহ্‌ তা শুনে ক্রুদ্ধ হলেন, ইসরাইলকে সমপূর্ণভাবে অগ্রাহ্য করলেন।
{78:60} তিনি শীলোস্থিত আবাস ত্যাগ করলেন, সেই তাঁবু, যা তিনি মানুষের মধ্যে স্থাপন করেছিলেন।
{78:61} তিনি তাঁর বল বন্দীদশায়, তাঁর শোভা বিপক্ষের হাতে দিলেন।
{78:62} তিনি তাঁর লোকদেরকে তলোয়ারের হস্তগত করলেন, তাঁর অধিকারের উপর উপর গজব নাজেল হল।
{78:63} আগুন তাদের যুবকদেরকে গ্রাস করলো, তাদের কন্যাদের পরিণয়-সঙ্গীত হল না।
{78:64} তাদের ইমামেরা তলোয়ারের আঘাতে মারা পড়লো, তাদের বিধবারা কান্নাকাটি করলো না।
{78:65} তখন প্রভু জাগলেন, ঘুম থেকে জেগে উঠবার মত, আঙ্গুর-রসের কারণে আনন্দে চিৎকার করা বীরের মত।
{78:66} তিনি তাঁর বিপক্ষ লোকদেরকে মেরে ফিরিয়ে দিলেন, তাদেরকে চিরকালীন তিরস্কারের পাত্র করলেন।
{78:67} আর তিনি ইউসুফের তাঁবু অগ্রাহ্য করলেন, আফরাহীমের বংশকে মনোনীত করলেন না;
{78:68} কিন্তু মনোনীত করলেন এহুদার বংশকে, ও তাঁর প্রিয় সিয়োন পর্বতকে।
{78:69} তিনি তাঁর এবাদতখানা নির্মাণ করলেন, উঁচু আসমানের মত, দুনিয়ার মত, যা তিনি চিরতরে স্থাপন করেছেন।
{78:70} তিনি তাঁর গোলাম দাউদকে মনোনীত করলেন, তাঁকে ভেড়ার খোঁয়াড় থেকে গ্রহণ করলেন;
{78:71} তিনি দুধ দেওয়া ভেড়ীগুলোর পিছন থেকে তাঁকে আনলেন, তাঁর লোক ইয়াকুবকে ও তাঁর অধিকার ইসরাইলকে চরাতে দিলেন।
{78:72} আর উনি হৃদয়ের সিদ্ধতানুসারে তাদের চরালেন, তাঁর দক্ষ হাতে তাদেরকে চালালেন।
{i79:1} জবুর
{79:1} হে আল্লাহ্‌, জাতিরা তোমার অধিকারে প্রবেশ করেছে, তারা তোমার পবিত্র এবাদতখানা নাপাক করেছে, জেরুশালেমকে ধ্বংসের স্তূপ করেছে।
{79:2} তারা তোমার গোলামদের লাশ আসমানের পাখিদেরকে ভোজন করতে দিয়েছে, তোমার সাধুদের মাংস দুনিয়ার পশুদেরকে দিয়েছে।
{79:3} তারা জেরুশালেমের চারদিকে পানির মত ওদের রক্ত ঢেলেছে; ওদের কবর দেবার কেউ ছিল না।
{79:4} আমরা প্রতিবেশীদের কাছে তিরস্কারের বিষয় হয়েছি, চারদিকে লোকদের কাছে হাসির ও বিদ্রূপের পাত্র হয়েছি।
{79:5} হে মাবুদ, আর কতকাল তুমি নিরন্তর ক্রুদ্ধ থাকবে? তোমার অন্তর্জ্বালা কি আগুনের মত জ্বলবে?
{79:6} ঢেলে দাও তোমার গজব সেই জাতিদের উপরে, যারা তোমাকে জানে না, সেই রাজ্যগুলোর উপরে, যারা তোমার নামে ডাকে না।
{79:7} কেননা তারা ইয়াকুবকে গ্রাস করেছে, তার বাসস্থান শূন্য করেছে।
{79:8} পূর্বপুরুষদের অপরাধগুলো আমাদের বিরুদ্ধে স্মরণ করো না; তোমার বিবিধ করুণা ত্বরায় আমাদের কাছে আসুক, কেননা আমরা অতিশয় হীনবল হয়েছি।
{79:9} হে আমাদের উদ্ধারের আল্লাহ্‌, তোমার নামের গৌরবার্থে আমাদের সাহায্য কর, তোমার নামের অনুরোধে আমাদের উদ্ধার কর, আমাদের সকল গুনাহ্‌ মার্জনা কর।
{79:10} জাতিরা কেন বলবে, ওদের আল্লাহ্‌ কোথায়? তোমার গোলামদের যে রক্তপাত হয়েছে, তার প্রতিফল আমাদের দৃষ্টিগোচরে জাতিরা জানতে পারুক।
{79:11} বন্দীর হাহাকার তোমার সম্মুখে উপস্থিত হোক, তুমি তোমার বাহুর মহত্বানুসারে মৃত্যুর সন্তানদের বাঁচাও।
{79:12} আর, হে মালিক, আমাদের প্রতিবেশীরা যে তিরস্কারে তোমাকে তিরস্কার করেছে, তার সাত গুণ প্রতিশোধ তাদের কোলে ফিরিয়ে দাও।
{79:13} তাতে তোমার লোক ও তোমার চরাণির ভেড়া যে আমরা, আমরা চিরকাল তোমার প্রশংসা করবো, পুরুষানুক্রমে তোমার প্রশংসা তবলিগ করবো।
{i80:1} জবুর
{80:1} হে ইসরাইলের পালক, কান দাও, ইউসুফকে ভেড়ার পালের মত চালাও যে তুমি, কারুবীদ্বয়ে আসীন যে তুমি, তুমি দেদীপ্যমান হও।
{80:2} আফরাহীম, বিন্‌ইয়ামীন ও মানশার সম্মুখে নিজের পরাক্রম সতেজ কর, আমাদের উদ্ধার করতে আগমন কর।
{80:3} হে আল্লাহ্‌, আমাদেরকে ফিরাও, তোমার মুখ উজ্জ্বল কর, তাতে আমরা উদ্ধার পাব।
{80:4} হে মাবুদ, বাহিনীগণের আল্লাহ্‌, তুমি নিজের লোকদের মুনাজাতের বিরুদ্ধে কতকাল ক্রুদ্ধ থাকবে?
{80:5} তুমি খাবার হিসেবে তাদেরকে চোখের পানি দিয়েছ, বহুল পরিমাণে চোখের পানি পান করিয়েছ।
{80:6} তুমি প্রতিবেশীদের মধ্যে আমাদেরকে বিবাদের পাত্র করছো, আমাদের দুশমনেরা একযোগে পরিহাস করে।
{80:7} হে বাহিনীগণের আল্লাহ্‌, আমাদেরকে ফিরাও, তোমার মুখ উজ্জ্বল কর, তাতে আমরা নিস্তার পাব।
{80:8} তুমি মিসর থেকে একটি আঙ্গুরলতা এনেছিলে, জাতিদের দূর করে তা রোপণ করেছিলে।
{80:9} তুমি তার জন্য ভূমি পরিষ্কার করেছিলে, তা বদ্ধমূল হয়ে দেশময় ব্যাপ্ত হল।
{80:10} তার ছায়ায় পর্বতমালা ঢাকা পড়ে গেল, তার সমস্ত শাখা শক্তিশালী এরস গাছগুলোকে ঢেকে ফেললো।
{80:11} তা সমুদ্র পর্যন্ত নিজের তরুশাখা, নদী পর্যন্ত নিজের শিকড় বিস্তার করলো।
{80:12} তুমি কেন তার বেড়া ভেঙ্গে ফেললে? যে সব পথিক তার পাশ দিয়ে যায় তারাই যে তার ফল ছেঁড়ে।
{80:13} বন থেকে শূকর এসে তা ছারখার করে, মাঠের পশু তা মুড়িয়ে খেয়ে ফেলে।
{80:14} আরজ করি, আবার ফির, হে বাহিনীগণের আল্লাহ্‌, বেহেশত থেকে চেয়ে দেখ, এই আঙ্গুরলতার তত্ত্ব কর;
{80:15} তোমার ডান হাত দিয়ে যে চারা রোপন করেছ, সেই চারার তত্ত্ব কর।
{80:16} তা আগুনে পুড়ে গেছে, তা কেটে ফেলা হয়েছে; তোমার মুখের ভর্ৎসনায় লোক বিনষ্ট হচ্ছে।
{80:17} তোমার হাতখানা তোমার ডান হাতের মানুষের উপরে, তোমার কাজের জন্য যাকে সবল করেছ, তার উপরে থাকুক।
{80:18} তাতে আমরা তোমা থেকে ফিরে যাব না; তুমি আমাদের সঞ্জীবিত কর, আমরা তোমার নামে ডাকব।
{80:19} হে মাবুদ, বাহিনীগণের আল্লাহ্‌, আমাদের ফিরাও; তোমার মুখ উজ্জ্বল কর, তাতে আমরা নিস্তার পাব।
{i81:1} জবুর
{81:1} তোমরা আমাদের বলস্বরূপ আল্লাহ্‌র উদ্দেশে আনন্দধ্বনি কর, ইয়াকুবের আল্লাহ্‌র উদ্দেশে জয়ধ্বনি কর।
{81:2} শুরু কর কাওয়ালী, বাজাও তম্বুরা বাজাও নেবল সহকারে মনোহর বীণা।
{81:3} বাজাও তূরী অমাবস্যায়, বাজাও পূর্ণিমায়, আমাদের উৎসব দিনে।
{81:4} কেননা তা ইসরাইলের বিধি, ইয়াকুবের আল্লাহ্‌র শাসন।
{81:5} তিনি ইউসুফের মধ্যে এই সাক্ষ্য স্থাপন করলেন, যখন তিনি মিসর দেশের বিরুদ্ধে বের হন; আমি একটি বাণী শুনলাম, যা জানতাম না।
{81:6} ‘আমি ওর স্কন্ধকে ভারমুক্ত করলাম, ওর হাত ঝুড়ি থেকে নিষ্কৃতি পেল।
{81:7} তুমি সঙ্কটে ডাকলে আমি তোমাকে উদ্ধার করলাম; আমি বজ্রের অন্তরালে তোমাকে উত্তর দিলাম, মরীবার পানির কাছে তোমার পরীক্ষা করলাম। [সেলা।]
{81:8} হে আমার লোকবৃন্দ, শোন, আমি তোমার কাছে সাক্ষ্য দেব; হে ইসরাইল, তুমি যদি আমার কথা শোন!
{81:9} তোমার মধ্যে বিদেশী কোন দেবতা থাকবে না। তুমি কোন বিজাতীয় দেবতার কাছে সেজ্‌দা করবে না।
{81:10} আমিই মাবুদ তোমার আল্লাহ্‌, আমি তোমাকে মিসর দেশ থেকে উঠিয়ে এনেছি, তোমার মুখ খুলে হ্যাঁ কর, আমি তা পূর্ণ করবো।
{81:11} কিন্তু আমার লোকেরা আমার কথা শুনলো না, ইসরাইল আমাকে চাইল না।
{81:12} তাই আমি তাদেরকে তাদের হৃদয়ের কঠিনতায় ছেড়ে দিলাম; তারা নিজেদের মন্ত্রণায় চললো।
{81:13} আহা, যদি আমার লোকেরা আমার কথা শুনতো, যদি ইসরাইল আমার পথে চলতো!
{81:14} তা হলে আমি তাদের দুশমনদেরকে ত্বরায় দমন করবো, তাদের বিপক্ষদের প্রতিকূলে নিজের হাত ফিরাব।
{81:15} মাবুদের বিদ্বেষীরা তাঁর কর্তৃত্ব স্বীকার করবে; কিন্তু এদের শাস্তি চিরকাল থাকবে।
{81:16} তিনি এদেরকে উৎকৃষ্ট গম ভোজন করাবেন; আমি শৈলস্থ মধু দ্বারা তোমাকে তৃপ্ত করব।’
{i82:1} জবুর
{82:1} আল্লাহ্‌ বেহেশতী সভায় তাঁর স্থান গ্রহণ করেছেন, তিনি দেবতাদের মধ্যে বিচার করেন।
{82:2} তোমরা কতকাল অন্যায় বিচার করবে, ও দুষ্টলোকদের পক্ষপাতিত্ব করবে? [সেলা।]
{82:3} দীনহীন ও এতিম লোকদের বিচার কর; দুঃখী ও নিপীড়িতদের প্রতি মত ব্যবহার কর।
{82:4} দীনহীন ও দরিদ্রকে নিস্তার কর; দুষ্ট লোকদের হাত থেকে তাদেরকে উদ্ধার কর।
{82:5} ওরা জানে না, বোঝে না, ওরা অন্ধকারে বিচরণ করে; দুনিয়ার সমস্ত ভিত্তিমূল টলটলায়মান হচ্ছে।
{82:6} আমিই বলেছি, তোমরা দেবতা, তোমরা সকলে সর্বশক্তিমানের সন্তান;
{82:7} কিন্তু তোমরা মানুষের মত মরবে, অন্যান্য শাসনকর্তাদের মতই তোমাদের পতন হবে।
{82:8} হে আল্লাহ্‌, উঠ, দুনিয়ার বিচার কর; কারণ তুমিই সব জাতিকে অধিকার করবে।
{i83:1} জবুর
{83:1} হে আল্লাহ্‌, মৌন থেকো না; হে আল্লাহ্‌, নীরব ও নিস্তব্ধ হয়ো না।
{83:2} কেননা, দেখ, তোমার দুশমনেরা গর্জন করছে, তোমার বিদ্বেষীরা মাথা তুলেছে।
{83:3} তারা তোমার লোকদের বিরুদ্ধে চক্রান্ত করছে, তোমার সুরক্ষিতদের বিরুদ্ধে পরসপর মন্ত্রণা করছে।
{83:4} তারা বলেছে, এসো, আমরা ওদেরকে উচ্ছিন্ন করি, আর জাতি থাকতে না দিই, যেন ইসরাইলের নাম আর স্মরণে না থাকে।
{83:5} কারণ তারা একচিত্তে মন্ত্রণা করেছে; তারা তোমার বিরুদ্ধে নিয়ম স্থাপন করে।
{83:6} ইদোমের সমস্ত তাঁবু ও ইসমাইলীয়রা, মোয়াবীয়রা ও হাজেরীয়রা,
{83:7} গবাল, অম্মোন ও আমালেক, টায়ার-বাসীদের সঙ্গে ফিলিস্তিনীরা;
{83:8} আসিরিয়রাও তাদের সঙ্গে যোগ দিয়েছে, তারা লূত-সন্তানদের বাহু হয়েছে। [সেলা।]
{83:9} এদের প্রতি তদ্রূপ কর, যেরূপ মাদিয়ানের প্রতি করেছিলে, কীশোন নদীতে যেরূপ সীষরার ও যাবীনের প্রতি করেছিলে;
{83:10} তারা ঐন্‌দোরে বিনষ্ট হল, ভূমির উপরে সারস্বরূপ হল।
{83:11} তুমি এদের প্রধানবর্গকে ওরেব ও সেবের সমান কর, এদের অধিপতি সকলকে সেবহ ও সল্‌মুন্নের সমান কর।
{83:12} এরা বলেছে, এসো, আমরা নিজেদের জন্য আল্লাহ্‌র নিবাসগুলো অধিকার করে নেই।
{83:13} হে আমার আল্লাহ্‌, তুমি এদেরকে ঘূর্ণায়মান ধূলিকণার মত কর, বায়ুর সম্মুখস্থ শুকনো ঘাসের মত কর।
{83:14} যেমন দাবানল বন দগ্ধ করে, যেমন আগুনের শিখা পর্বতরাজি লেহন করে;
{83:15} তদ্রূপ তুমি এদেরকে তোমার ঝটিকায় তাড়না কর, তোমার প্রচণ্ড ঝড় দিয়ে ভীষণ ভয় দেখাও।
{83:16} তুমি এদের মুখ লজ্জায় পরিপূর্ণ কর, যাতে হে মাবুদ, এরা তোমার নামের খোঁজ করে।
{83:17} এরা চিরতরে লজ্জিত হোক ও ভীষণ ভয় পাক, এরা হতাশ ও বিনষ্ট হোক;
{83:18} আর জানুক যে তুমি, যাঁর নাম মাবুদ, একা তুমি সমস্ত দুনিয়ার উপরে সর্বশক্তিমান।
{i84:1} জবুর
{84:1} হে বাহিনীগণের মাবুদ, তোমার আবাস কেমন প্রিয়!
{84:2} আমার প্রাণ মাবুদের প্রাঙ্গণের জন্য আকাঙ্খা করে, এমন কি, মূর্চ্ছিত হয়, আমার হৃদয় ও আমার মাংস জীবন্ত আল্লাহ্‌র উদ্দেশে উচ্চধ্বনি করে।
{84:3} সত্যি, চটকপাখি একটি বাসা পেয়েছে, খঞ্জনপাখি নিজের বাচ্চা রাখার একটি আশ্রয় পেয়েছে; তোমার কোরবানগাহ্‌ই সেই স্থান, হে বাহিনীগণের মাবুদ, আমার বাদশাহ্‌, আমার আল্লাহ্‌।
{84:4} সুখী তারা, যারা তোমার বাড়িতে বাস করে, তারা সতত তোমার প্রশংসা করবে। [সেলা।]
{84:5} সুখী সেই ব্যক্তি, যার বল তোমাতে, সিয়োনগামী রাজপথ যার হৃদয়ে রয়েছে।
{84:6} তারা বাকা-উপত্যকা দিয়ে গমন করে, তারা তা ফোয়ারায় পরিণত করে; প্রথম বৃষ্টি তা বিবিধ মঙ্গলে ভূষিত করে।
{84:7} তারা উত্তরোত্তর বলবান হয়ে অগ্রসর হয়, প্রত্যেকে সিয়োনে আল্লাহ্‌র কাছে দেখা দেয়।
{84:8} হে মাবুদ, বাহিনীগণের আল্লাহ্‌, আমার মুনাজাত শোন; হে ইয়াকুবের আল্লাহ্‌, কান দাও। [সেলা।]
{84:9} দেখ, হে আল্লাহ্‌, আমাদের ঢাল, দৃষ্টিপাত কর তোমার অভিষিক্ত লোকের মুখের প্রতি।
{84:10} কেননা তোমার প্রাঙ্গণে একদিনও হাজার দিনের চেয়ে উত্তম; বরং আমার আল্লাহ্‌র গৃহের গোবরাটে দাঁড়িয়ে থাকা আমার বাঞ্ছনীয়, তবু নাফরমানীর তাঁবুতে বাস করা বাঞ্ছনীয় নয়।
{84:11} কারণ মাবুদ আল্লাহ্‌ সূর্য ও ঢাল; মাবুদ রহমত ও মহিমা প্রদান করেন; যারা সৎ পথে চলে, তিনি তাদের মঙ্গল করতে অস্বীকার করবেন না।
{84:12} হে বাহিনীগণের মাবুদ, সুখী সেই ব্যক্তি, যে তোমার উপরে নির্ভর করে।
{i85:1} জবুর
{85:1} হে মাবুদ, তুমি তোমার দেশের প্রতি খুশি হয়েছ, তুমি ইয়াকুবের বন্দীদশা ফিরিয়েছ।
{85:2} তুমি নিজের লোকদের অপরাধ মাফ করেছ, তুমি তাদের সমস্ত গুনাহ্‌ আচ্ছাদন করেছ। [সেলা।]
{85:3} তুমি তোমার সমস্ত ক্রোধ সম্বরণ করেছ, তুমি নিজের কোপের প্রচণ্ডতা থেকে ফিরিয়েছ।
{85:4} হে আমাদের উদ্ধারের আল্লাহ্‌, আমাদেরকে ফিরাও, আমাদের প্রতি তোমার অসন্তোষ নিবৃত্ত কর।
{85:5} আমাদের উপরে কি চিরকাল ক্রুদ্ধ থাকবে? তুমি কি বংশ পরম্পরায় ক্রোধ রাখবে?
{85:6} তুমিই কি আবার আমাদের সঞ্জীবিত করবে না, যেন তোমার লোকেরা তোমাতে আনন্দ করে?
{85:7} হে মাবুদ, তোমার অটল মহব্বত আমাদেরকে দেখাও, আর তোমার উদ্ধার আমাদের প্রদান কর।
{85:8} আল্লাহ্‌ মাবুদ যা বলবেন, আমি তা শোনব; কেননা তিনি তাঁর লোকদের, তাঁর বিশ্বস্ত লোকদের কাছে শান্তির কথা বলবেন; কিন্তু তারা যেন পুনর্বার মূর্খতায় ফিরে না যায়।
{85:9} সত্যিই তাঁর উদ্ধার তাদেরই নিকটবর্তী, যারা তাঁকে ভক্তিপূর্ণ ভয় করে, যেন আমাদের দেশে গৌরব বাস করতে পায়।
{85:10} অটল মহব্বত ও বিশ্বস্ততা পরসপর মিলিত হল, ধার্মিকতা ও শান্তি পরসপর চুম্বন করলো।
{85:11} ভূমি থেকে সত্যের অঙ্কুর উঠে, বেহেশত থেকে ধার্মিকতা হেঁট হয়ে দৃষ্টিপাত করেছে।
{85:12} নিশ্চয় মাবুদ মঙ্গল প্রদান করবেন, আর আমাদের দেশ ফল প্রদান করবে।
{85:13} ধার্মিকতা তাঁর আগে আগে চলবে, তাঁর পদক্ষেপের জন্য পথ প্রস্তুত করবে।
{i86:1} জবুর
{86:1} দাউদের মুনাজাত।
{86:2} হে মাবুদ, আমার মুনাজাতে কান দাও, আমাকে উত্তর দাও, কেননা আমি দুঃখী ও দরিদ্র। আমার প্রাণ রক্ষা কর, কেননা আমি তোমার ভক্ত; হে আমার আল্লাহ্‌, তোমাতে নির্ভরকারী তোমার গোলামকে তুমিই উদ্ধার কর।
{86:3} হে মালিক, আমার প্রতি রহম কর, কেননা আমি সমস্ত দিন তোমাকে ডাকি।
{86:4} নিজের গোলামের প্রাণ আনন্দিত কর, কেননা, হে মালিক, আমি তোমার উদ্দেশে আমার প্রাণ কোরবানী করি।
{86:5} কারণ, হে মালিক, তুমি মঙ্গলময় ও ক্ষমাবান, এবং যারা তোমাকে ডাকে, তুমি সেই সবের পক্ষে অটল মহব্বতে মহান।
{86:6} হে মাবুদ, আমার মুনাজাতে কান দাও, আমার বিনতি শোন।
{86:7} সঙ্কটের দিনে আমি তোমাকে আহ্বান করবো, কেননা তুমি আমাকে উত্তর দেবে।
{86:8} হে মালিক, দেবতাদের মধ্যে তোমার মত কেউই নেই, তোমার কাজের সঙ্গে অন্য কিছুর তুলনা হয় না।
{86:9} হে মালিক, তোমার সৃষ্ট সর্বজাতি এসে তোমার সম্মুখে সেজ্‌দা করবে, তারা তোমার নামের গৌরব করবে।
{86:10} কারণ তুমি মহান এবং অলৌকিক কাজ সম্পাদনকারী; তুমিই একমাত্র আল্লাহ্‌।
{86:11} হে মাবুদ, তোমার পথ আমাকে শিক্ষা দাও, আমি তোমার সত্যে চলবো; তোমার নামে ভয় করতে আমার চিত্তকে একাগ্র কর।
{86:12} হে মালিক, আমার আল্লাহ্‌, আমি সর্বান্তঃকরণে তোমার প্রশংসা করবো, আমি চিরকাল তোমার নামের গৌরব করবো।
{86:13} কেননা আমার পক্ষে তোমার অটল মহব্বত মহৎ, এবং তুমি অধঃস্থ পাতাল থেকে আমার প্রাণ উদ্ধার করেছ।
{86:14} হে আল্লাহ্‌, অহঙ্কারীরা আমার বিরুদ্ধে দাঁড়িয়েছে, দুর্দান্ত লোকদের মণ্ডলী আমার প্রাণের খোঁজ করছে, তারা তোমাকে নিজেদের সম্মুখে রাখে নি।
{86:15} কিন্তু, হে মালিক, তুমি স্নেহশীল ও কৃপাময় আল্লাহ্‌, ক্রোধে ধীর এবং অটল মহব্বত ও বিশ্বস্ততায় মহান।
{86:16} আমার প্রতি দৃষ্টি দাও এবং আমাকে রহম কর, তোমার গোলামকে তোমার শক্তি দাও, তোমার বাঁদীর পুত্রকে উদ্ধার কর।
{86:17} আমার জন্য মঙ্গলের কোন চিহ্ন-কাজ সাধন কর, যেন আমার বিদ্বেষীরা তা দেখে লজ্জা পায়, কেননা, হে মাবুদ, তুমিই আমার সাহায্য করেছ, ও আমাকে সান্ত্বনা দিয়েছ।
{i87:1} জবুর
{87:1} তাঁর ভিত্তিমূল পবিত্র পর্বত-শ্রেণীতে অবস্থিত।
{87:2} মাবুদ সিয়োনের তোরণদ্বারগুলো ভালবাসেন, ইয়াকুবের সমস্ত আবাসের চেয়ে বেশি ভালবাসেন।
{87:3} হে আল্লাহ্‌র পুরি, তোমার বিষয়ে বিবিধ গৌরবের কথা কথিত হয়। [সেলা।]
{87:4} যারা আমাকে জানে, তাদের মধ্যে আমি রহবের ও ব্যাবিলনের উল্লেখ করবো; দেখ, পলেষ্টিয়া, টায়ার ও ইথিওপিয়া; এই ব্যক্তি সেখানে জন্মগ্রহণ করলো।
{87:5} আর সিয়োনের বিষয়ে বলা যাবে, এই ব্যক্তি এবং ঐ ব্যক্তি ওর মধ্যে জন্মগ্রহণ করলো, এবং সর্বশক্তিমান নিজেই সেটি অটল করবেন।
{87:6} মাবুদ যখন জাতিদের নাম লেখেন, তখন গণনা করলেন, এই ব্যক্তি সেখানে জন্মগ্রহণ করলো। [সেলা।]
{87:7} গায়কেরা ও নর্তকেরা বলবে, আমার সমস্ত ফোয়ারা তোমার মধ্যে।
{i88:1} জবুর
{88:1} হে মাবুদ, আমার উদ্ধারের আল্লাহ্‌, আমি দিনে ও রাতে তোমার সম্মুখে কান্নাকাটি করেছি।
{88:2} আমার মুনাজাত তোমার সাক্ষাতে উপস্থিত হোক; আমার কাতরোক্তিতে কান দাও।
{88:3} কেননা আমার প্রাণ দুঃখে পরিপূর্ণ, আমার জীবন পাতালের নিকটবর্তী।
{88:4} যারা কবরে নেমে যায় আমি তাদের সঙ্গে গণিত, আমি শক্তিহীন মানুষের সমান হয়েছি।
{88:5} আমি মৃতদের মধ্যে পরিত্যক্ত, আমি কবরে শায়িত নিহতদের মত, যাদেরকে তুমি আর স্মরণ কর না; তারা তোমার হাত থেকে বিচ্ছিন্ন রয়েছে।
{88:6} তুমি আমাকে নিম্নতম গর্তে রেখেছ, অন্ধকারে ও গভীর স্থানে রেখেছ।
{88:7} আমার উপরে তোমার ক্রোধ চেপে আছে, তুমি তোমার সমস্ত তরঙ্গ দ্বারা আমাকে দুঃখার্ত করেছ। [সেলা।]
{88:8} তুমি আমার আত্মীয়দের আমা থেকে দূরে রেখেছ, তাদের কাছে আমাকে নিতান্ত ঘৃণার পাত্র করেছ; আমি অবরুদ্ধ, বাইরে আসতে পারি না।
{88:9} আমার চোখ দুঃখে নিস্তেজ হয়েছে, আমি প্রতিদিন তোমাকে ডেকেছি, হে মাবুদ, তোমার দিকে অঞ্জলি প্রসারণ করেছি।
{88:10} তুমি কি মৃতদের পক্ষে আশ্চর্য কাজ করবে? মৃতরা কি উঠে তোমার প্রশংসা গান করবে? [সেলা।]
{88:11} কবরের মধ্যে কি তোমার অটল মহব্বত, বিনাশস্থানে কি তোমার বিশ্বস্ততা প্রচারিত হবে?
{88:12} অন্ধকারে কি তোমার অলৌকিক কাজ, বিস্মৃতির দেশে কি তোমার ধর্মশীলতা জানা যাবে?
{88:13} কিন্তু, হে মাবুদ, আমি তোমার উদ্দেশে আর্তনাদ করেছি, প্রাতে আমার মুনাজাত তোমার সম্মুখবর্তী হবে।
{88:14} হে মাবুদ, তুমি কেন আমার প্রাণকে পরিত্যাগ করছো? আমা থেকে কেন তোমার মুখ আড়াল কর?
{88:15} বাল্যকাল থেকে আমি দুঃখী ও মৃতকল্প; আমি তোমার ত্রাসের ভারে সঙ্কুচিত।
{88:16} তোমার ক্রোধের আগুন আমার উপর দিয়ে গেছে; তোমার ত্রাস আমাকে উচ্ছেদ করেছে।
{88:17} তা সমস্ত দিন পানির মত আমাকে ঘিরে রেখেছে; তা একসঙ্গে আমাকে বেষ্টন করেছে।
{88:18} তুমি প্রেমিক ও সুহৃৎকে আমা থেকে দূর করেছ; অন্ধকারই আমার ঘনিষ্ট সঙ্গী।
{i89:1} জবুর
{89:1} হে মাবুদ, আমি চিরকাল তোমার অটল মহব্বতের গান গাইব, আমি নিজের মুখে তোমার বিশ্বস্ততা পুরুষ-পরম্পরায় ব্যক্ত করবো।
{89:2} আমি ঘোষণা করি, তোমার অটল মহব্বত চিরতরে সংস্থাপিত হবে, তোমার বিশ্বস্ততাকে বেহেশতেই তুমি সংস্থাপন করেছ।
{89:3} তুমি বলেছ, ‘আমি নিজের মনোনীত লোকের সঙ্গে নিয়ম করেছি, নিজের গোলাম দাউদের কাছে এই শপথ করেছি;
{89:4} আমি তোমার বংশকে চিরতরে সংস্থাপিত করবো, বংশ পরস্পরায় তোমার সিংহাসন গাঁথব।’ [সেলা।]
{89:5} হে মাবুদ, বেহেশত তোমার অলৌকিক কাজের, পবিত্রগণের সমাজ তোমার বিশ্বস্ততারও প্রশংসা করবে।
{89:6} কেননা আসমানে মাবুদের সঙ্গে কে তুলনীয় হতে পারে? বীর-পুত্রদের মধ্যেই বা কে মাবুদের মত?
{89:7} আল্লাহ্‌ পবিত্রগণের সভাতে প্রবল পরাক্রমশালী, তাঁর চারদিকের সকলের উপরে ভয়াবহ।
{89:8} হে মাবুদ, বাহিনীগণের আল্লাহ্‌! হে মাবুদ, তোমার মত বিক্রমী কে? আর তোমার বিশ্বস্ততা তোমার চারদিকে বিদ্যমান।
{89:9} তুমিই সাগর-গর্জনের উপরে কর্তৃত্ব করছো, তার তরঙ্গমালা উঠলে তুমি তা শান্ত করে থাক।
{89:10} তুমিই রহবকে চূর্ণ করে হত ব্যক্তির সমান করেছ, তুমি নিজের বলবান বাহু দ্বারা তোমার দুশমনদেরকে ছিন্নভিন্ন করেছ।
{89:11} আসমান তোমার, দুনিয়াও তোমার; দুনিয়া ও তার সমস্ত বস্তু তোমারই হাতে স্থাপিত।
{89:12} তুমিই উত্তর ও দক্ষিণ দিকের সৃষ্টি করেছ; তাবোর ও হর্মোণ তোমার নামে আনন্দধ্বনি করে।
{89:13} তোমার বাহু পরাক্রম-বিশিষ্ট, তোমার হাত শক্তিমান, তোমার ডান হাত সুউচ্চ।
{89:14} ধর্মশীলতা ও ন্যায়বিচার তোমার সিংহাসনের ভিত্তিমূল; অটল মহব্বত ও বিশ্বস্ততা তোমার অগ্রগামী।
{89:15} সুখী সেই লোকেরা, যারা সেই আনন্দধ্বনি জানে, হে মাবুদ, তারা তোমার উপস্থিতির আলোতে গমনাগমন করে।
{89:16} তারা সমস্ত দিন তোমার নামে উল্লাস করে, তারা তোমার ধর্মশীলতায় উন্নত হয়;
{89:17} যেহেতু তুমিই তাদের ক্ষমতার শোভা, আর তোমার অনুগ্রহে আমাদের মাথা উন্নত হবে।
{89:18} কেননা আমাদের ঢাল মাবুদ, আমাদের বাদশাহ্‌ ইসরাইলে পবিত্রতম।
{89:19} একবার তুমি নিজের বিশ্বস্ত এক জন গোলামকে দর্শন দিয়ে কথা বলেছিলে, বলেছিলে, আমি সাহায্য করার ভার এক জন বীরের হাতে তুলে দিয়েছি, আমি লোকদের মধ্যে মনোনীত এক জনকে উন্নত করেছি।
{89:20} আমার গোলাম দাউদকেই পেয়েছি, আমার পবিত্র তেলে তাকে অভিষিক্ত করেছি।
{89:21} আমার হাত তার দৃঢ় সহায় হবে, আমার বাহু তাকে বলবান করবে।
{89:22} দুশমন তার প্রতি জুলুম করতে পারবে না, নাফরমানীর সন্তান তাকে দুঃখ দিতে পারবে না।
{89:23} আমি তার দুশমনদেরকে তার সম্মুখে চূর্ণ করবো, তার বিদ্বেষিদেরকে আঘাত করবো।
{89:24} কিন্তু আমার বিশ্বস্ততা ও অটল মহব্বত তার সঙ্গে থাকবে, আমার নামে তার মাথা উন্নত হবে।
{89:25} আর আমি স্থাপন করবো তার হাত সমুদ্রের উপরে, তার ডান হাত নদ-নদীর উপরে।
{89:26} সে আমাকে ডেকে বলবে, তুমি আমার পিতা, আমার আল্লাহ্‌ ও আমার উদ্ধারের শৈল।
{89:27} আবার আমি তাকে প্রথমজাত করবো, দুনিয়ার বাদশাহ্‌দের থেকে সর্বোচ্চ করে নিযুক্ত করবো।
{89:28} আমি তার পক্ষে আমার অটল মহব্বত চিরকাল রক্ষা করবো, আমার নিয়ম তার পক্ষে স্থির থাকবে।
{89:29} আমি তার বংশকে নিত্যস্থায়ী করবো, তার সিংহাসন আসমানের আয়ুর মত করবো।
{89:30} তার সন্তানেরা যদি আমার ব্যবস্থা ত্যাগ করে, ও আমার অনুশাসন অনুসারে না চলে;
{89:31} যদি আমার সমস্ত বিধি লঙ্ঘন করে, ও আমার সমস্ত হুকুম পালন না করে;
{89:32} তবে আমি অপরাধের জন্য দণ্ড দ্বারা তাদের শাস্তি দেব, অধর্মের জন্য নানা ভাবে আঘাত করবো;
{89:33} তবুও তা থেকে আমার অটল মহব্বত হরণ করবো না, আমার বিশ্বস্ততায় মিথ্যা বলবো না।
{89:34} আমি আমার নিয়ম ব্যর্থ করবো না, আমার মুখনির্গত কালাম অন্যথা করবো না।
{89:35} আমি আমার পবিত্রতায় একবার শপথ করেছি, দাউদের কাছে কখনও মিথ্যা বলবো না।
{89:36} তার বংশ চিরকাল থাকবে, তার সিংহাসন আমার সাক্ষাতে সূর্যের মত হবে।
{89:37} তা চাঁদের মত চিরকাল অটল থাকবে; আকাশের বিশ্বস্ত সাক্ষীর মত থাকবে। [সেলা।]
{89:38} কিন্তু তুমিই পরিত্যাগ ও অগ্রাহ্য করেছ, তোমার অভিষিক্ত লোকের প্রতি ক্রুদ্ধ হয়েছ।
{89:39} তুমি নিজের গোলামের নিয়ম ঘৃণা করেছ, তাঁর মুকুট ভূমিতে ফেলে নাপাক করেছ।
{89:40} তুমি তাঁর সমস্ত বেড়া ভেঙ্গে ফেলেছ, তাঁর সমস্ত দুর্গ ধ্বংস করেছ।
{89:41} পথিকেরা সকলে তাঁর দ্রব্য লুট করে; তিনি প্রতিবেশীদের তিরস্কারের পাত্র হয়েছেন।
{89:42} তুমি তাঁর বিপক্ষদের ডান হাত উঁচু করেছ, তাঁর সমস্ত দুশমনকে আনন্দিত করেছ।
{89:43} হ্যাঁ, তুমি তাঁর তলোয়ারের ধার অকার্যকর করেছ, যুদ্ধে তাঁকে দাঁড়াতে দাও নি।
{89:44} তুমি তাঁকে তেজোহীন করেছ, তাঁর সিংহাসন ভূমিতে নিক্ষেপ করেছ।
{89:45} তুমি তাঁর যৌবনকাল সংক্ষিপ্ত করেছ। লজ্জায় তাঁকে আচ্ছন্ন করেছ। [সেলা।]
{89:46} হে মাবুদ, কত কাল নিত্য লুকিয়ে থাকবে? কত কাল তোমার ক্রোধ আগুনের মত জ্বলবে?
{89:47} স্মরণ কর, আমি কেমন ক্ষণস্থায়ী; তুমি মানুষকে কেমন অসারতার জন্য সৃষ্টি করেছ!
{89:48} কোন্‌ মানুষ জীবিত থাকবে, মৃত্যু দেখবে না, কে পাতালের হাত থেকে নিজের প্রাণ মুক্ত করবে? [সেলা।]
{89:49} হে মালিক, তোমার সেই পূর্বকালীন অটল মহব্বত কোথায়? তুমি তো তোমার বিশ্বস্ততায় দাউদের পক্ষে শপথ করেছিলে।
{89:50} হে মালিক, তোমার গোলামদের প্রতি কৃত তিরস্কার স্মরণ কর, আমি বলবান জাতিগুলোর তিরস্কার নিজের বক্ষঃস্থলে বহন করি।
{89:51} হে মাবুদ, তোমার দুশমনেরা তিরস্কার করেছে, তোমার অভিষিক্ত লোকের পদচিহ্নকে তিরস্কার করেছে।
{89:52} মাবুদ ধন্য হোন, চিরকালের জন্য! আমিন, আমিন।
{i90:1} চতুর্থ খণ্ড (জবুর 90-106) জবুর
{90:1} হে মালিক, তুমিই আমাদের বাসস্থান হয়ে আসছ, পুরুষানুক্রমে হয়ে আসছ।
{90:2} পর্বতমালার জন্ম হবার আগে, তুমি দুনিয়া ও জগৎকে জন্ম দেবার আগে, এমন কি, অনাদিকাল থেকে অনন্তকাল তুমিই আল্লাহ্‌।
{90:3} তুমি মানুষকে ধূলিতে ফিরিয়ে থাক, বলে থাক, বনি-আদমেরা, ফিরে যাও।
{90:4} কেননা হাজার বছর তোমার দৃষ্টিতে যেন গতকাল, তা তো চলে গেছে, আর যেন রাতের এক প্রহর মাত্র।
{90:5} তুমি তাদেরকে যেন বন্যায় ভাসিয়ে নিয়ে যাচ্ছ, তারা স্বপ্নের মত; খুব ভোরে তারা ঘাসের মত বেড়ে উঠে।
{90:6} খুব ভোরে ঘাস গজিয়ে উঠে ও বেড়ে উঠে, সন্ধ্যাবেলা তা কেটে ফেলে ও তা শুকিয়ে যায়।
{90:7} কেননা তোমার ক্রোধে আমরা ক্ষয় পাই, তোমার কোপে আমরা ভীষণ ভয় পাই।
{90:8} তুমি রেখেছ আমাদের অপরাধগুলো তোমার সাক্ষাতে, আমাদের গুপ্ত বিষয়গুলো তোমার উপস্থিতির আলোতে।
{90:9} কেননা তোমার ক্রোধে আমাদের সকল দিন বয়ে যায়, আমরা নিজ নিজ বছর নিশ্বাসের মত শেষ করি।
{90:10} আমাদের আয়ুর পরিমাণ সত্তর বছর; বলযুক্ত হলে আশী বছর হতে পারে; তবুও তাতে থাকে কেবল কষ্ট ও দুঃখমাত্র, কেননা তা বেগে পালিয়ে যায় এবং আমরা উড়ে যাই।
{90:11} তোমার ক্রোধের পরিণতি কে বোঝে? যারা তোমাকে ভয় করে তাদের মত তোমার ভয়াবহতা কে বুঝতে পারে?
{90:12} এভাবে আমাদের দিন গণনা করতে শিক্ষা দাও, যেন আমরা প্রজ্ঞার চিত্ত লাভ করি।
{90:13} হে মাবুদ, ফির, আর কত কাল? এখন তোমার গোলামদের প্রতি সদয় হও।
{90:14} খুব ভোরে আমাদেরকে তোমার অটল মহব্বতে তৃপ্ত কর, যেন আমরা সারা জীবন আনন্দ ও আহ্লাদ করি।
{90:15} যত দিন তুমি আমাদের দুঃখ দিয়েছ, যত বছর আমরা বিপদ দেখেছি, সেই অনুসারে আমাদের আনন্দিত কর।
{90:16} তোমার গোলামদের কাছে তোমার কাজ, তাদের সন্তানদের উপরে তোমার মহিমা দৃষ্ট হোক।
{90:17} আর আমাদের আল্লাহ্‌ মাবুদের প্রসন্নভাব আমাদের উপরে বর্তুক; আর তুমি আমাদের পক্ষে আমাদের হাতের কাজ স্থায়ী কর, আমাদের হাতের কাজ তুমি স্থায়ী কর।
{i91:1} জবুর
{91:1} যে ব্যক্তি সর্বশক্তিমানের অন্তরালে থাকে, সে সর্বশক্তিমানের ছায়াতে বসতি করে।
{91:2} আমি মাবুদের বিষয়ে বলবো, ‘তিনি আমার আশ্রয়, আমার দুর্গ, আমার আল্লাহ্‌, আমি তাঁতে নির্ভর করবো’।
{91:3} হ্যাঁ, তিনিই তোমাকে ব্যাধের ফাঁদ থেকে, ও সর্বনাশক মহামারী থেকে রক্ষা করবেন।
{91:4} তিনি তাঁর পালকে তোমাকে আবৃত করবেন, তাঁর পাখার নিচে তুমি আশ্রয় পাবে; তাঁর বিশ্বস্ততা হল ঢাল ও রক্ষাকারী প্রাচীরস্বরূপ।
{91:5} তুমি ভয় পাবে না — রাতের ত্রাস থেকে, দিনে উড্‌ডীয়মান তীর থেকে,
{91:6} অন্ধকারে বিচরণকারী মহামারী থেকে, মধ্যাহ্নের সাংঘাতিক ব্যাধি থেকে।
{91:7} পড়বে তোমার পাশে হাজার জন, তোমার দক্ষিণে দশ হাজার জন, কিন্তু সেটি তোমার কাছে আসবে না।
{91:8} তুমি কেবল স্বচক্ষে নিরীক্ষণ করবে, দুষ্টদের প্রতিফল দেখবে।
{91:9} ‘হাঁ, মাবুদ, তুমিই আমার আশ্রয়’। তুমি সর্বশক্তিমানকে তোমার বাসস্থান করেছ;
{91:10} তোমার কোন বিপদ ঘটবে না, কোন উৎপাত তোমার তাঁবুর কাছে আসবে না।
{91:11} কারণ তিনি তাঁর ফেরেশতাদেরকে তোমার বিষয়ে হুকুম দেবেন, যেন তাঁরা তোমার সমস্ত পথে তোমাকে রক্ষা করেন।
{91:12} তাঁরা তোমাকে হাতে করে তুলে নেবেন, যেন তোমার চরণে পাথরের আঘাত না লাগে।
{91:13} তুমি সিংহ ও সাপের উপর পা দেবে, তুমি যুবসিংহ ও নাগকে পদতলে দলবে।
{91:14} ‘সে আমাতে আসক্ত, সেজন্য আমি তাকে বাঁচাব; আমি তাকে উচ্চে স্থাপন করবো, কারণ সে আমার নাম জ্ঞাত হয়েছে।
{91:15} সে আমাকে ডাকবে, আমি তাকে উত্তর দেব; আমি সঙ্কটে তার সঙ্গে থাকব; আমি তাকে উদ্ধার করবো, গৌরবান্বিতও করবো।
{91:16} আমি দীর্ঘ আয়ু দিয়ে তাকে তৃপ্ত করবো, আমার নাজাত তাকে দেখাব।’
{i92:1} জবুর
{92:1} মাবুদের শুকরিয়া আদায় করা; হে সর্বশক্তিমান, তোমার নামের উদ্দেশে কাওয়ালী করা উত্তম;
{92:2} খুব ভোরে তোমার অটল মহব্বত, ও প্রতিরাত্রে তোমার বিশ্বস্ততা তবলিগ করা উত্তম,
{92:3} দশতন্ত্রী ও নেবলযন্ত্র সহকারে, গম্ভীর বীণা-ধ্বনি সহকারে।
{92:4} কেননা, হে মাবুদ, তুমি তোমার কাজ দ্বারা আমাকে আহ্লাদিত করেছ; আমি তোমার হস্তকৃত সমস্ত কাজে জয়ধ্বনি করবো।
{92:5} হে মাবুদ, তোমার সমস্ত কাজ কেমন মহৎ। তোমার সমস্ত সঙ্কল্প অতি গভীর।
{92:6} নরপশু জানে না, নির্বোধ তা বোঝে না।
{92:7} দুর্বৃত্তরা যখন ঘাসের মত অঙ্কুরিত হয়, অধর্মচারী সকলে যখন উন্নতি লাভ করে, তখন তা তাদের হয়ে থাকে চির-বিনাশের জন্য।
{92:8} কিন্তু হে মাবুদ, তুমি অনন্তকাল ঊর্ধ্ববাসী।
{92:9} কেননা, দেখ, তোমার দুশমনেরা, হে মাবুদ, দেখ, তোমার দুশমনেরা বিনষ্ট হবে; দুর্বৃত্তরা সকলে ছিন্নভিন্ন হবে।
{92:10} কিন্তু তুমি আমার মাথা বন্য ষাঁড়ের শিংগুলোর মত উন্নত করেছ; আমি নব তেলে অভিষিক্ত হয়েছি।
{92:11} আর আমার চোখ আমার দুশমনদের পরিণতি নিরীক্ষণ করেছে; আমার কান আমার বিরোধী দুরাচারদের পরিণতির কথা শুনতে পেয়েছে।
{92:12} ধার্মিক লোক তালতরুর মত উৎফুল্ল হবে, সে লেবাননের এরস গাছের মত বাড়বে।
{92:13} যারা মাবুদের গৃহে রোপিত, তারা আমাদের আল্লাহ্‌র প্রাঙ্গণে উৎফুল্ল হবে।
{92:14} তারা বৃদ্ধ বয়সেও ফল উৎপন্ন করবে, তারা সরস ও তেজস্বী হবে;
{92:15} এর দ্বারা প্রচারিত হবে যে, মাবুদ সরল; তিনি আমার শৈল এবং তাঁতে কোন অন্যায় নেই।
{i93:1} জবুর
{93:1} মাবুদ রাজত্ব করেন; তিনি মহিমাতে সজ্জিত; মাবুদ সজ্জিত, তিনি পরাক্রমে বদ্ধকটি; আর দুনিয়াও অটল, তা বিচলিত হবে না।
{93:2} তোমার সিংহাসন পূর্বকাল থেকে অটল; অনাদিকাল থেকে তুমি বিদ্যমান।
{93:3} হে মাবুদ, বন্যার পানিতে গর্জন উঠেছে, সমস্ত নদী নিজ নিজ ধ্বনি উঠিয়েছে, সমস্ত নদী নিজ নিজ তরঙ্গ উঠাচ্ছে।
{93:4} শক্তিশালী পানির কল্লোল-ধ্বনির চেয়ে, সমুদ্রের প্রবল তরঙ্গমালার চেয়ে, ঊর্ধ্বস্থ মাবুদ বলবান।
{93:5} হে মাবুদ, তোমার সমস্ত নির্দেশ অতি বিশ্বাসযোগ্য, চিরদিনের জন্য পবিত্রতা তোমার গৃহের শোভা।
{i94:1} জবুর
{94:1} হে মাবুদ, তুমি প্রতিফলদাতা আল্লাহ্‌, হে প্রতিফলদাতা আল্লাহ্‌, দেদীপ্যমান হও।
{94:2} উঠ, হে দুনিয়ার বিচারকর্তা, অহঙ্কারী লোকদেরকে অপকারের প্রতিফল দাও।
{94:3} দুষ্টরা কত কাল, হে মাবুদ, দুষ্টরা কত কাল উল্লাস করবে?
{94:4} তারা অনর্থক কথা বলছে, সগর্বে কথা বলছে, দুর্বৃত্তরা সকলে নিজের বিষয়ে গর্ব করছে।
{94:5} হে মাবুদ, তোমার লোকদেরকেই তারা চূর্ণ করছে, তোমার অধিকারকে দুঃখ দিচ্ছে।
{94:6} তারা বিধবা ও প্রবাসীকে হত্যা করছে; এতিমদেরকে মেরে ফেলছে।
{94:7} তারা বলছে, মাবুদ দেখবেন না, ইয়াকুবের আল্লাহ্‌ বিবেচনা করবেন না।
{94:8} হে লোকদের মধ্যবর্তী নরপশুরা, বিবেচনা কর; হে নির্বোধেরা, কবে তোমাদের সুবুদ্ধি হবে?
{94:9} যিনি কান সৃষ্টি করেছেন, তিনি কি শুনবেন না? যিনি চোখ গঠন করেছেন, তিনি কি দেখবেন না?
{94:10} যিনি জাতিগুলোর শিক্ষাদাতা, তিনি কি ভর্ৎসনা করবেন না? তিনিই তো মানবজাতিকে জ্ঞান শিক্ষা দেন।
{94:11} মাবুদ মানুষের কল্পনাগুলো জানেন, সেই সকল তো শ্বাসমাত্র।
{94:12} সুখী সেই ব্যক্তি, যাকে তুমি শাসন কর, হে মাবুদ, যাকে তুমি তোমার শরীয়ত থেকে শিক্ষা দাও,
{94:13} যেন তুমি তাকে বিপদ কাল থেকে বিশ্রাম দাও, দুষ্টের জন্য যতদিন কূপ খনন করা না হয়।
{94:14} কারণ মাবুদ তাঁর লোকদেরকে দূর করবেন না, তাঁর অধিকার পরিত্যাগ করবেন না।
{94:15} রাজশাসন ফিরে ধার্মিকতার কাছে আসবে; সরলচিত্ত সকলে তার অনুগামী হবে।
{94:16} কে আমার পক্ষে হয়ে দুরাচারদের বিরুদ্ধে উঠবে? কে আমার পক্ষে দুর্বৃত্তদের বিরুদ্ধে দাঁড়াবে?
{94:17} মাবুদ যদি আমার সাহায্য না করতেন, আমার প্রাণ শীঘ্র নিঃশব্দ-স্থানে বসতি করতো।
{94:18} যখন আমি বলতাম, আমার চরণ বিচলিত হল, তখন, হে মাবুদ, তোমার অটল মহব্বত আমাকে সুস্থির রাখত।
{94:19} আমার আন্তরিক ভাবনার বৃদ্ধিকালে তোমার দেওয়া সান্ত্বনা আমার প্রাণকে আহ্লাদিত করে।
{94:20} নাফরমানীর সিংহাসন কি তোমার সখা হতে পারে, যা আইন দ্বারা জুলুম রচনা করে?
{94:21} তারা ধার্মিকের প্রাণের বিরুদ্ধে দল বাঁধে, নির্দোষের রক্তকে দোষী করে।
{94:22} কিন্তু মাবুদ আমার উঁচু দুর্গ হয়েছেন, আমার আল্লাহ্‌ আমার আশ্রয়-শৈল হয়েছেন।
{94:23} তিনি তাদের অধর্ম তাদেরই উপরে বর্তিয়েছেন, তাদের দুষ্টতায় তাদেরকে উচ্ছিন্ন করবেন; মাবুদ, আমাদের আল্লাহ্‌, তাদেরকে উচ্ছিন্ন করবেন।
{i95:1} জবুর
{95:1} এসো, আমরা মাবুদের উদ্দেশে আনন্দগান করি, আমাদের উদ্ধারের শৈলের উদ্দেশে জয়ধ্বনি করি।
{95:2} আমরা প্রশংসা-গজল সহ তাঁর সম্মুখে গমন করি, কাওয়ালী দ্বারা তাঁর উদ্দেশে জয়ধ্বনি করি।
{95:3} কেননা মাবুদ মহান আল্লাহ্‌, তিনি সমুদয় দেবতার উপরে মহান বাদশাহ্‌।
{95:4} দুনিয়ার গভীর স্থানগুলো তাঁর হস্তগত, পর্বতমালার চূড়াগুলোও তাঁরই।
{95:5} সমুদ্র তাঁর, তিনিই তা নির্মাণ করেছেন, তাঁরই হাত শুকনো ভূমি গঠন করেছে।
{95:6} এসো, আমরা সেজ্‌দা করি, প্রণত হই, আমাদের নির্মাতা মাবুদের সাক্ষাতে জানু পাতি।
{95:7} কেননা তিনিই আমাদের আল্লাহ্‌, আমরা তাঁর চরাণির লোক ও তাঁর হস্তের মেষ। আহা! আজই তোমরা তাঁর কণ্ঠস্বর শোন!
{95:8} নিজ নিজ অন্তর কঠিন করো না, যেমন মরীবায়, যেমন মরুভূমির মধ্যে মঃসার দিনে করেছিলে।
{95:9} তখন তোমাদের পূর্বপুরুষেরা আমার পরীক্ষা করলো, আমার বিচার করলো, আমার কর্মও দেখল।
{95:10} চল্লিশ বছর পর্যন্ত আমি সেই জাতির প্রতি অসন্তুষ্ট ছিলাম, আমি বলেছিলাম, এরা ভ্রান্ত অন্তরের লোক; এরা আমার পথ জানল না।
{95:11} অতএব আমি আমার ক্রোধে শপথ করলাম, এরা আমার বিশ্রামস্থানে প্রবেশ করবে না।
{i96:1} জবুর
{96:1} তোমরা মাবুদের উদ্দেশে নতুন গজল গাও; সমস্ত দুনিয়া! মাবুদের উদ্দেশে গজল গাও।
{96:2} মাবুদের উদ্দেশে গজল গাও, তাঁর নামের শুকরিয়া কর, প্রতিদিন তাঁর উদ্ধার ঘোষণা কর।
{96:3} তবলিগ কর জাতিদের মধ্যে তাঁর গৌরব, সমস্ত লোক-সমাজে তাঁর অলৌকিক কর্মগুলো।
{96:4} কেননা মাবুদ মহান ও অতি প্রশংসনীয়, তিনি সমস্ত দেবতার চেয়ে ভয়াবহ।
{96:5} কেননা জাতিদের সমস্ত দেবতা মূর্তিমাত্র, কিন্তু মাবুদ আসমানের নির্মাতা;
{96:6} গৌরব ও মহিমা তাঁর অগ্রবর্তী; শক্তি ও শোভা তাঁর পবিত্র স্থানে বিদ্যমান।
{96:7} হে জাতিদের গোষ্ঠীগুলো, মাবুদের ঘোষণা কর, মাবুদের গৌরব ও শক্তি ঘোষণা কর।
{96:8} মাবুদের নামের গৌরব ঘোষণা কর, নৈবেদ্য সঙ্গে নিয়ে তাঁর প্রাঙ্গণে এসো।
{96:9} পবিত্র শোভায় মাবুদকে সেজ্‌দা কর; সমস্ত দুনিয়া! তাঁর সাক্ষাতে কেঁপে ওঠো।
{96:10} জাতিদের মধ্যে বল, মাবুদ রাজত্ব করেন; জগৎও অটল, তা বিচলিত হবে না; তিনি ন্যায়ে জাতিদের বিচার করবেন।
{96:11} আসমান আনন্দ করুক, দুনিয়া উল্লসিত হোক; সমুদ্র ও তার মধ্যেকার সকলই গর্জন করুক;
{96:12} ক্ষেত ও সেই স্থানের সকলই উল্লসিত হোক; তখন বনের সমস্ত গাছ আনন্দে গান করবে;
{96:13} মাবুদের সাক্ষাতেই করবে, কেননা তিনি আসছেন, তিনি দুনিয়ার বিচার করতে আসছেন; তিনি ধর্মশীলতায় দুনিয়ার বিচার করবেন, তাঁর বিশ্বস্ততায় জাতিদের বিচার করবেন।
{i97:1} জবুর
{97:1} মাবুদ রাজত্ব করেন! দুনিয়া উল্লসিত হোক, দ্বীপগুলো আনন্দ করুক;
{97:2} মেঘ ও অন্ধকার তাঁর চারদিকে বিদ্যমান, ধর্মশীলতা ও ন্যায়বিচার তাঁর সিংহাসনের ভিত্তিমূল।
{97:3} আগুন তাঁর অগ্রভাগ্রে গমন করে, চারদিকে তাঁর দুশমনদেরকে পুড়িয়ে ফেলে।
{97:4} তাঁর বিদ্যুৎ জগৎকে দেদীপ্যমান করলো; দুনিয়া তা দেখলো, কেঁপে উঠলো।
{97:5} পর্বতগুলো মোমের মত গলে গেল, মাবুদের সাক্ষাতে, সমস্ত দুনিয়ার প্রভুর সাক্ষাতে।
{97:6} বেহেশত তাঁর ধর্মশীলতা তবলিগ করেছে, এবং সমস্ত জাতি তাঁর গৌরব দেখেছে ।
{97:7} লজ্জিত হোক সেই সকলে, যারা খোদাই-করা মূর্তির সেবা করে, যারা মূল্যহীন মূর্তির গর্ব করে; হে দেবতারা! সকলে তাঁকে সেজ্‌দা কর।
{97:8} সিয়োন শুনে আনন্দিত হল, এহুদার কন্যারা উল্লসিত হল, হে মাবুদ, তোমার বিচারগুলোর জন্য।
{97:9} কেননা, হে মাবুদ, তুসি সমস্ত দুনিয়ার উপরে সর্বশক্তিমান, তুমি সমস্ত দেবতা থেকে অতিশয় উন্নত।
{97:10} মাবুদের তাদের মহব্বত করেন যারা নাফরমানীকে ঘৃণা করে; তিনি তাঁর ভক্তদের প্রাণ রক্ষা করেন, দুষ্টদের হাত থেকে তাদেরকে উদ্ধার করেন।
{97:11} আলো বর্ষণ করা হয়েছে ধার্মিকের জন্য, আর সরলচিত্তদের জন্য আনন্দ।
{97:12} হে ধার্মিকেরা, মাবুদে আনন্দ কর, তাঁর পবিত্র নামের শুকরিয়া কর।
{i98:1} জবুর
{98:1} তোমরা মাবুদের উদ্দেশে নতুন গজল গাও, কেননা তিনি অনেক অলৌকিক কাজ করেছেন; তাঁর ডান হাত ও তাঁর পবিত্র বাহু তাঁর পক্ষে বিজয় সাধন করেছে।
{98:2} মাবুদ তাঁর বিজয়ের কথা জানিয়েছেন, তিনি জাতিদের দৃষ্টিগোচরে তাঁর ধর্মশীলতা প্রকাশ করেছেন।
{98:3} তিনি ইসরাইল-কুলের পক্ষে তাঁর অটল মহব্বত ও বিশ্বস্ততা স্মরণ করেছেন; দুনিয়ার সমস্ত প্রান্ত আমাদের আল্লাহ্‌র বিজয় দেখেছে।
{98:4} সমস্ত দুনিয়া! মাবুদের উদ্দেশে জয়ধ্বনি কর; উচ্চধ্বনি কর, আনন্দগান কর, প্রশংসা গাও।
{98:5} গান কর মাবুদের উদ্দেশে বীণা সহকারে, বীণা সহকারে ও গানের রবে।
{98:6} তূরী ও ভেরিবাদ্য সহকারে বাদশাহ্‌ মাবুদের সম্মুখে জয়ধ্বনি কর।
{98:7} সমুদ্র ও তার মধ্যেকার সকলই গর্জন করুক, দুনিয়া ও দুনিয়াবাসীরাও করুক;
{98:8} নদ নদীরা করতালি দিক;, পর্বতমালা একসঙ্গে আনন্দগান করুক;
{98:9} মাবুদের সাক্ষাতেই করুক, কেননা তিনি দুনিয়ার বিচার করতে আসছেন; তিনি ধর্মশীলতায় দুনিয়ার বিচার করবেন, ও ন্যায়ে জাতিদের বিচার করবেন।
{i99:1} জবুর
{99:1} মাবুদ রাজত্ব করেন, জাতিরা কাঁপছে; তিনি কারুবীদ্বয়ে আসীন, দুনিয়া টলছে।
{99:2} মাবুদ সিয়োনে মহান, তিনি সমস্ত জাতির উপরে উন্নত।
{99:3} তারা তোমার মহৎ ও ভক্তিপূর্ণ ভয় জাগানো নামের প্রশংসা-গজল করুক; তিনি পবিত্র।
{99:4} বাদশাহ্‌ শক্তিধর, তিনি বিচার ভালবাসেন; তুমি ন্যায়বিধি অটল করেছ, তুমি ইয়াকুবের মধ্যে বিচার ও ধার্মিকতা সাধন করেছ।
{99:5} তোমরা আমাদের আল্লাহ্‌ মাবুদের প্রতিষ্ঠা কর, তাঁর পাদপীঠের অভিমুখে সেজ্‌দা কর; তিনি পবিত্র।
{99:6} তাঁর ইমামদের মধ্যবর্তী মূসা ও হারুন, যাঁরা তাঁর নামে ডাকেন, তাঁদের মধ্যবর্তী শামুয়েল; তাঁরা মাবুদকে ডাকতেন এবং তিনি উত্তর দিতেন।
{99:7} তিনি মেঘস্তম্ভে থেকে তাঁদের কাছে কথা বলতেন; তাঁরা তাঁর সমস্ত নির্দেশ ও তাঁর দেওয়া বিধি পালন করতেন।
{99:8} হে মাবুদ, আমাদের আল্লাহ্‌, তুমিই তাঁদেরকে উত্তর দিয়েছিলে, তুমি তাঁদের পক্ষে ক্ষমাশীল আল্লাহ্‌ হয়েছিলে, তবুও তাঁদের কাজের প্রতিফল দিয়েছিলে।
{99:9} তোমরা আমাদের আল্লাহ্‌ মাবুদের উচ্চপ্রশংসা কর, তাঁর পবিত্র পর্বতের অভিমুখে সেজ্‌দা কর; কেননা আমাদের আল্লাহ্‌ মাবুদ পবিত্র।
{i100:1} জবুর
{100:1} সমস্ত দুনিয়া! মাবুদের উদ্দেশে জয়ধ্বনি কর;
{100:2} সানন্দে মাবুদের সেবা কর; আনন্দগানসহ তাঁর সম্মুখে এসো।
{100:3} তোমরা জেনো, মাবুদই আল্লাহ্‌, তিনিই আমাদের নির্মাণ করেছেন, আমরা তাঁরই; আমরা তাঁর লোক ও তাঁর চারণভূমির মেষ।
{100:4} তোমরা প্রশংসা-গজল সহকারে তাঁর দ্বারে প্রবেশ কর, প্রশংসা সহকারে তাঁর প্রাঙ্গণে প্রবেশ কর; তাঁর শুকরিয়া কর, তাঁর নামের প্রশংসা কর।
{100:5} কেননা মাবুদ মঙ্গলময়; তাঁর অটল মহব্বত অনন্তকালস্থায়ী; তাঁর বিশ্বস্ততা পুরুষানুক্রমে স্থায়ী।
{i101:1} জবুর
{101:1} আমি রহম ও ন্যায়বিচারের বিষয় গাইব; হে মাবুদ, তোমারই প্রশংসা গান করবো।
{101:2} আমি বিবেচনাপূর্বক সিদ্ধপথে গমন করবো; তুমি কবে আমার কাছে আসবে? আমার গৃহমধ্যে আমি হৃদয়ের সিদ্ধতায় চলবো।
{101:3} আমি কোন জঘন্য পদার্থ চোখের সামনে রাখবো না, আমি বিপথগামীদের কাজ ঘৃণা করি, তা আমাতে লিপ্ত হবে না।
{101:4} কুটিল অন্তঃকরণ আমা থেকে দূরে থাকবে; নাফরমানীর সঙ্গে আমার পরিচয় হবে না।
{101:5} যে জন গোপনে প্রতিবেশীর অপবাদ দেয়, তাকে আমি উচ্ছেদ করবো; যার অহংকারী দৃষ্টি ও গর্বিত হৃদয়, তাকে সহ্য করবো না।
{101:6} দেশের বিশ্বস্ত লোকদের প্রতি আমার দৃষ্টি থাকবে; তারা আমার সঙ্গে বাস করবে; যে সিদ্ধ পথে চলে, সেই আমার পরিচারক হবে;
{101:7} প্রতারণাকারী আমার গৃহমধ্যে বাস করবে না; মিথ্যাবাদী আমার চোখের সামনে স্থির থাকবে না।
{101:8} প্রতি প্রভাতে আমি দেশস্থ সকল দুষ্টকে বিনষ্ট করবো; যেন সমস্ত দুর্বৃত্তকে মাবুদের নগর থেকে উচ্ছিন্ন করি।
{i102:1} জবুর
{102:1} হে মাবুদ, আমার মুনাজাত শোন, আমার আর্তনাদ তোমার কাছে উপস্থিত হোক।
{102:2} সঙ্কটের দিনে আমা থেকে মুখ লুকাবে না, আমার প্রতি কান দাও; যেদিন আমি ডাকি, ত্বরায় আমাকে উত্তর দিও।
{102:3} কেননা আমার সমস্ত দিন ধোঁয়ার মত বিলীন হয়েছে, আমার সমস্ত অস্থি জ্বলন্ত কাঠের মত পুড়ে গেছে;
{102:4} আমার হৃদয় আঘাত পেয়ে ঘাসের মত শুকিয়ে গেছে; আমি আহার করতে ভুলে যাই।
{102:5} আমার জোরে জোরে কোঁকানোর দরুন আমার অস্থিগুলো চামড়ার সঙ্গে লেগে গেছে।
{102:6} আমি মরুভূমিস্থ মরু-পেঁচার মত হয়েছি, উৎসন্ন স্থানের ক্ষুদ্র পেঁচার সমান হয়েছি।
{102:7} আমি সজাগ থাকি এবং এমন হয়েছি, যেন ছাদের উপরে চটক পাখি একাকী রয়েছে।
{102:8} শত্রুরা সমস্ত দিন আমাকে তিরস্কার করে, যারা আমার বিরুদ্ধে ক্রোধোন্মত্ত, তারা আমার নাম নিয়ে বদদোয়া দেয়।
{102:9} বস্তুত আমি খাবারের মত ভস্ম খেয়েছি, আমার পানীয় দ্রব্যের সঙ্গে নেত্রজল মিশিয়েছি।
{102:10} এর কারণ তোমার ক্রোধ ও তোমার রোষ; কেননা তুমি আমাকে তুলে আছাড় মেরেছ।
{102:11} আমার দিন হেলে পড়া ছায়ার মত, আমি ঘাসের মত শুকিয়ে যাচ্ছি।
{102:12} কিন্তু, হে মাবুদ, তুমি অনন্তকাল সমাসীন থাকবে, তোমার নাম পুরুষানুক্রমে স্থায়ী।
{102:13} তুমি উঠবে, সিয়োনের প্রতি করুণা করবে; কারণ এখন তার প্রতি কৃপা করার সময়, কেননা নির্ধারিত কাল উপস্থিত হল।
{102:14} যেহেতু তোমার গোলামেরা এর প্রস্তরে প্রীত, এর ধূলিকণার প্রতি কৃপা করছে।
{102:15} এতে জাতিরা মাবুদের নাম ভয় করবে, দুনিয়ার সমস্ত বাদশাহ্‌ তোমার প্রতাপ দেখে ভয় পাবে।
{102:16} কেননা মাবুদ সিয়োনকে গেঁথেছেন, তিনি নিজের মহিমায় দর্শন দিয়েছেন;
{102:17} তিনি দীনহীনদের মুনাজাতমুখী করেছেন, তাদের মুনাজাত তুচ্ছ করেন নি।
{102:18} একথা ভাবী বংশের জন্য লেখা থাকবে; যাতে যে জাতি সৃষ্ট হবে, তারা মাবুদের প্রশংসা করতে পারে।
{102:19} কেননা তিনি তাঁর উঁচু পবিত্র স্থান থেকে অবলোকন করলেন; মাবুদ বেহেশত থেকে দুনিয়াতে দৃষ্টিপাত করলেন;
{102:20} বন্দীর হাহাকার শুনবার জন্য, মৃত্যুর সন্তানদেরকে মুক্ত করার জন্য;
{102:21} যেন প্রচারিত হয় সিয়োনে মাবুদের নাম, ও জেরুশালেমে তাঁর প্রশংসা।
{102:22} যখন বিভিন্ন জাতি একত্র হবে, ও সমস্ত রাজ্য একত্র হবে মাবুদের এবাদত করার জন্য।
{102:23} তিনি আমার জীবনকালে আমার বল হ্রাস করেছেন, তিনি আমার আয়ু সংক্ষেপ করেছেন।
{102:24} আমি বললাম, হে আমার আল্লাহ্‌, আয়ুর মধ্যভাগে আমাকে তুলে নিও না; তোমার সমস্ত বছর পুরুষানুক্রমে স্থায়ী।
{102:25} তুমি পুরাকালে দুনিয়ার মূল স্থাপন করেছ, আসমানও তোমার হাতের রচনা।
{102:26} সেগুলো বিনষ্ট হবে, কিন্তু তুমি স্থির থাকবে; সে সমস্ত কাপড়ের মত নষ্ট হয়ে যাবে, তুমি পরিচ্ছদের মতোই তাদের খুলে ফেলবে, ও তাদের পরিবর্তন হবে।
{102:27} কিন্তু তুমি যে আছ সেই আছ, তোমার সমস্ত বছর কখনও শেষ হবে না।
{102:28} তোমার গোলামদের সন্তানেরা বসতি করবে, তাদের বংশ তোমার সাক্ষাতে অটল হবে।
{i103:1} জবুর
{103:1} হে আমার প্রাণ, মাবুদের শুকরিয়া আদায় কর; হে আমার অন্তরস্থ সকল, তাঁর পবিত্র নামের শুকরিয়া আদায় কর।
{103:2} হে আমার প্রাণ, মাবুদের শুকরিয়া আদায় কর, তাঁর সকল উপকার ভুলে যেও না।
{103:3} তিনি তোমার সমস্ত অধর্ম মাফ করেন, তোমার সমস্ত রোগের প্রতিকার করেন।
{103:4} তিনি কূপ থেকে তোমার জীবন মুক্ত করেন, অটল মহব্বত ও করুণার মুকুটে তোমাকে ভূষিত করেন।
{103:5} তিনি উত্তম দ্রব্যে তোমার মুখ তৃপ্ত করেন, ঈগল পাখির মত তোমার নতুন যৌবন হয়।
{103:6} মাবুদ ধর্মকার্য সাধন করেন, নির্যাতিত লোকদের পক্ষে বিচার নিষ্পত্তি করেন।
{103:7} তিনি জানালেন মূসাকে তাঁর পথ, বনি-ইসরাইলকে তাঁর কর্মগুলো।
{103:8} মাবুদ স্নেহশীল ও কৃপাময়, ক্রোধে ধীর ও অটল মহব্বতে মহান।
{103:9} তিনি নিত্য অনুযোগ করবেন না, চিরকাল ক্রোধ রাখবেন না।
{103:10} তিনি আমাদের প্রতি আমাদের গুনাহ্‌ অনুযায়ী ব্যবহার করেন নি, আমাদের অধর্মানুযায়ী প্রতিফল আমাদের দেন নি।
{103:11} কারণ দুনিয়ার উপরে আসমান যত উঁচু, যারা তাঁকে ভক্তিপূর্ণ ভয় করে, তাদের উপরে তাঁর অটল মহব্বত তত মহৎ।
{103:12} পশ্চিম দিক থেকে পূর্ব দিক যেমন দূরবর্তী, তিনি আমাদের থেকে আমাদের অপরাধগুলো তেমনি দূরবর্তী করেছেন।
{103:13} পিতা সন্তানদের প্রতি যেমন করুণা করেন, যারা মাবুদকে ভয় করে, তাদের প্রতি তিনি তেমনি করুণা করেন।
{103:14} কারণ তিনিই আমাদের গঠন জানেন; আমরা যে ধূলিমাত্র, তা তাঁর স্মরণে আছে।
{103:15} মানুষের আয়ু ঘাসের আয়ুর মতই; যেমন মাঠের ফুল, তেমনি সে প্রফুল্ল হয়।
{103:16} তার উপর দিয়ে বায়ু প্রবাহিত হলেই তার অস্তিত্ব থাকে না, তার স্থানও তাকে আর চিনবে না।
{103:17} কিন্তু মাবুদের অটল মহব্বত, যারা তাঁকে ভক্তিপূর্ণ ভয় করে, তাদের উপরে অনাদিকাল থেকে অনন্তকাল পর্যন্ত থাকে; এবং তাঁর ধর্মশীলতা পুত্র পৌত্রদের প্রতি বর্ষিত হয়,
{103:18} তাদের প্রতি, যারা তাঁর নিয়ম রক্ষা করে, ও তাঁর সমস্ত বিধি পালনার্থে স্মরণ করে।
{103:19} মাবুদ বেহেশতে তাঁর সিংহাসন স্থাপন করেছেন, তাঁর রাজ্য কর্তৃত্ব করে সমস্ত কিছুর উপরে।
{103:20} মাবুদের ফেরেশতারা! তাঁর শুকরিয়া আদায় কর, তোমরা শক্তিতে বীরতুল্য, তাঁর বাক্য-সাধক, তাঁর কালামের স্বর শ্রবণে নিবিষ্ট।
{103:21} মাবুদের সমস্ত বাহিনী! তাঁর শুকরিয়া আদায় কর, তোমরা তাঁর পরিচারক, তাঁর ইচ্ছা পালনকারী।
{103:22} মাবুদের সমস্ত নির্মিত বস্তু! তাঁর শুকরিয়া আদায় কর, তাঁর অধিকারের সমস্ত স্থানে। হে আমার প্রাণ, মাবুদের শুকরিয়া আদায় কর।
{i104:1} জবুর
{104:1} হে আমার প্রাণ, মাবুদের শুকরিয়া আদায় কর। হে মাবুদ, আমার আল্লাহ্‌, তুমি অতি মহান; তুমি গৌরব ও মহিমা পরিহিত।
{104:2} তুমি কাপড়ের মত আলো পরিধান করেছ, আসমানকে চন্দ্রাতপের মত বিস্তার করেছ।
{104:3} তিনি পানির উপর তাঁর উপরিস্থ কক্ষের কড়িকাঠ স্থাপন করেছেন, তিনি মেঘকে তাঁর রথ করে থাকেন, বায়ুর পাখার উপরে গমনাগমন করেন।
{104:4} তিনি বায়ুগুলোকে তাঁর দূত, আগুনের শিখাকে তাঁর পরিচারক করেন।
{104:5} তিনি দুনিয়াকে তার ভিত্তিমূলের উপরে স্থাপন করেছেন; তা অনন্তকালেও বিচলিত হবে না।
{104:6} তুমি দুনিয়াকে কাপড়ের মত করে সাগরের পানি দিয়ে আচ্ছাদন করেছিলে; পর্বতমালার উপরে পানি দাঁড়িয়েছিল।
{104:7} তোমার ভর্ৎসনায় সেই পানি পালিয়ে গেল, তোমার বজ্রনাদে তা বেগে প্রস্থান করলো।
{104:8} পর্বতমালা উঁচু হল, উপত্যকা নিম্ন হল, তুমি পানির জন্য যে স্থান প্রস্তুত করেছিলে, পানি সেখানে গেল।
{104:9} তুমি সীমা স্থাপন করেছ, যেন পানি তা অতিক্রম না করে, যেন ফিরে দুনিয়াকে আচ্ছন্ন না করে।
{104:10} তিনি উপত্যকায় ফোয়ারার প্রবাহ প্রেরণ করে থাকেন; সেগুলো পর্বতমালার মধ্যে প্রবাহিত হয়।
{104:11} সেগুলো মাঠের সমস্ত পশুকে পানি দেয়; বনগর্দভেরা তৃষ্ণা নিবারণ করে।
{104:12} সেই সবের তীরে আসমানের পাখিরা বাসা করে, ডালের মধ্য থেকে গান গায়।
{104:13} তিনি উপরের কক্ষ থেকে পর্বতে পানি সেচন করেন; তোমার কাজের ফলে দুনিয়া পরিতৃপ্ত হয়।
{104:14} তিনি পশু পালের জন্য ঘাস অঙ্কুরিত করেন; মানুষের সেবার জন্য ওষধি অঙ্কুরিত করেন; এভাবে ভূমি থেকে খাদ্য উৎপন্ন করেন,
{104:15} আর মানুষের অন্তরের আনন্দদায়ক আঙ্গুর-রস, মুখের প্রফুল্লতা-জনক তেল, ও মানুষের অন্তরের বল-সাধক খাদ্য উৎপন্ন করেন।
{104:16} পরিতৃপ্ত হয়েছে মাবুদের গাছগুলো, লেবাননের সেই এরস গাছগুলো, যা তিনি রোপণ করেছেন।
{104:17} তার মধ্যে ছোট পাখিরা বাসা করে; দেবদারু গাছ হাড়গিলার বাসস্থান।
{104:18} উঁচু পর্বত সব বন্য ছাগলের আবাস, সমস্ত শৈল শাফন পশুর আশ্রয়।
{104:19} তিনি ঋতুর জন্য চন্দ্র নির্মাণ করেছেন, সূর্য তার অস্তগমনের সময় জানে।
{104:20} তুমি অন্ধকার করলে রাত হয়, তখন সমস্ত বন্যপশু ঘুরে বেড়ায়,
{104:21} যুবসিংহরা শিকারের চেষ্টায় গর্জন করে, আল্লাহ্‌র কাছে তাদের খাদ্য খোঁজ করে।
{104:22} সূর্য উদিত হলে তারা চলে যায়, নিজ নিজ গহ্বরে শয়ন করে।
{104:23} মানুষ তার কাজে বের হয়, আর সন্ধ্যাকাল পর্যন্ত পরিশ্রম করে।
{104:24} হে মাবুদ, তোমার নির্মিত বস্তু কেমন বহুবিধ! তুমি প্রজ্ঞা দ্বারা সেই সমস্ত নির্মাণ করেছ; দুনিয়া তোমার সম্পত্তিতে পরিপূর্ণ।
{104:25} ঐ যে সমুদ্র, বিশাল ও চারদিকে বিস্তীর্ণ, সেখানে জলজ প্রাণীরা থাকে, তারা অগণ্য; ক্ষুদ্র ও প্রকাণ্ড কত জীবজন্তু থাকে।
{104:26} সেখানে সমস্ত জাহাজ ভ্রমণ করে, সেখানে সেই লিবিয়াথন থাকে, যা তুমি সেখানে খেলা করার জন্য নির্মাণ করেছ।
{104:27} এরা সকলেই তোমার অপেক্ষায় থাকে, যেন তুমি যথাসময়ে তাদের খাদ্য দাও।
{104:28} তুমি তাদেরকে দিলে তারা সংগ্রহ করে; তুমি হাত খুললে তারা মঙ্গলে তৃপ্ত হয়।
{104:29} তুমি নিজের মুখ আচ্ছাদন করলে তারা ভীষণ ভয় পায়; তুমি তাদের নিশ্বাস হরণ করলে তারা মৃত্যুবরণ করে, তাদের ধূলিতে ফিরে যায়।
{104:30} তুমি নিজের রূহ্‌ পাঠালে তাদের সৃষ্টি হয়, আর তুমি ভূমিতল নবীন করে থাক।
{104:31} মাবুদের গৌরব অনন্তকাল থাকুক, মাবুদ নিজের কাজে আনন্দ করুন।
{104:32} তিনি দুনিয়ার প্রতি দৃষ্টিপাত করলে তা কাঁপে; তিনি পর্বতরাজিকে স্পর্শ করলে তারা ধূমায়িত হয়।
{104:33} আমি সারা জীবন মাবুদের উদ্দেশে কাওয়ালী গাইব; আমি যতকাল বেঁচে থাকি, আমার আল্লাহ্‌র প্রশংসা গজল গাইব।
{104:34} তাঁর কাছে আমার ধ্যান মধুর হোক; আমি মাবুদে আনন্দ করবো।
{104:35} গুনাহ্‌গার লোকেরা দুনিয়া থেকে উচ্ছিন্ন হোক, দুষ্টরা আর না থাকুক। হে আমার প্রাণ, মাবুদের শুকরিয়া আদায় কর। মাবুদের প্রশংসা হোক!
{i105:1} জবুর
{105:1} মাবুদের প্রশংসা-গজল কর, তাঁর নামে ডাক, জাতিদের মধ্যে তাঁর সমস্ত কাজের কথা জানাও।
{105:2} তাঁর উদ্দেশে গজল গাও, তাঁর প্রশংসা গান কর, তাঁর সকল অলৌকিক কাজ ধ্যান কর।
{105:3} তাঁর পবিত্র নামের গর্ব কর; যারা মাবুদের খোঁজ করে তাদের অন্তর আনন্দ করুক।
{105:4} মাবুদের ও তাঁর শক্তির অনুসন্ধান কর, নিয়ত তাঁর উপস্থিতির খোঁজ কর।
{105:5} স্মরণ কর তাঁর কৃত সমস্ত অলৌকিক কাজ, তাঁর অদ্ভুত লক্ষণ ও তাঁর উচ্চারিত সমস্ত শাসন;
{105:6} হে তাঁর গোলাম ইব্রাহিমের বংশ, হে ইয়াকুবের সন্তানেরা, তাঁর মনোনীত লোকেরা।
{105:7} তিনি মাবুদ, আমাদের আল্লাহ্‌, তাঁর সমস্ত শাসন সারা দুনিয়াতে বিদ্যমান।
{105:8} তিনি তাঁর নিয়ম চিরকাল স্মরণ করেন, সেই কালাম তিনি হাজার হাজার প্রজন্মের প্রতি হুকুম করেছেন;
{105:9} সেই নিয়ম তিনি ইব্রাহিমের সঙ্গে করলেন, সেই শপথ ইস্‌হাকের কাছে করলেন;
{105:10} তিনি তা ইয়াকুবের জন্য বিধি বলে, ইসরাইলের জন্য চিরকালীন নিয়ম হিসেবে দাঁড় করালেন।
{105:11} তিনি বললেন, আমি তোমাকে কেনান দেশ দেব, তা-ই তোমাদের উত্তরাধিকারের জন্য তোমার অংশ।
{105:12} তৎকালে তারা সংখ্যাতে বেশি ছিল না, তারা অল্পই ছিল, এবং সেখানে প্রবাসী ছিল।
{105:13} তারা এক জাতি থেকে অন্য জাতির কাছে, এক রাজ্য থেকে অন্য লোকবৃন্দের কাছে ঘুরে বেড়াত।
{105:14} তিনি কোন মানুষকে তাদের প্রতি জুলুম করতে দিতেন না, বরং তাদের জন্য বাদশাহ্‌দেরকে অনুযোগ করতেন;
{105:15} ‘আমার অভিষিক্ত ব্যক্তিদের স্পর্শ করো না, আমার নবীদের অপকার করো না।’
{105:16} আর তিনি দেশে দুর্ভিক্ষ আহ্বান করলেন, খাদ্যরূপ সমস্ত লাঠি ভেঙ্গে ফেললেন।
{105:17} তিনি তাদের আগে এক পুরুষকে পাঠালেন, ইউসুফকে গোলাম হিসেবে বিক্রি করা হল।
{105:18} লোকে বেড়ী দ্বারা তাঁর চরণকে কষ্ট দিল; তাঁর প্রাণ লোহার শিকলে তিনি বাঁধা পড়লো।
{105:19} তিনি যা বলেছেন যতদিন তা সফল না হল, ততদিন মাবুদের কালাম তাঁকে পরীক্ষা করতে থাকলো।
{105:20} বাদশাহ্‌ লোক পাঠিয়ে তাঁকে ছেড়ে দিলেন, জাতিদের শাসনর্কতা তাঁকে মুক্ত করলেন।
{105:21} তিনি তাঁকে নিজের বাড়ির কর্তা করলেন, তাঁর সমস্ত সম্পত্তির মালিক করলেন,
{105:22} যেন তিনি তাঁর কর্মকর্তাদেরকে ইচ্ছানুসারে নির্দেশ প্রদান করেন, ও তাঁর প্রধান ব্যক্তিবর্গকে জ্ঞান প্রদান করেন।
{105:23} আর ইসরাইল মিসরে উপস্থিত হলেন, ইয়াকুব হামের দেশে প্রবাস করলেন।
{105:24} আল্লাহ্‌ নিজের লোকদের অতিশয় বংশবৃদ্ধি করলেন, দুশমনদের থেকে তাদেরকে বলবান করলেন।
{105:25} তিনি ওদের অন্তর এমনভাবে ফিরালেন যে, ওরা তাঁর লোকদেরকে ঘৃণা করলো, তাঁর গোলামদের প্রতি ধূর্ততার ব্যবহার করলো।
{105:26} তিনি পাঠালেন তাঁর গোলাম মূসা ও হারুনকে, যাঁকে তিনি মনোনীত করেছিলেন।
{105:27} তাঁরা ওদের মধ্যে তাঁর নানা চিহ্ন, হামের দেশে নানা অদ্ভুত লক্ষণ দেখালেন।
{105:28} তিনি অন্ধকার পাঠালেন, আর অন্ধকার হল; তাঁরা তাঁর কালামের বিরুদ্ধাচরণ করলেন না।
{105:29} তিনি ওদের পানি রক্তে পরিণত করলেন, ওদের সমস্ত মাছ মেরে ফেললেন।
{105:30} ওদের দেশ ব্যাঙে পরিপূর্ণ হল, ওদের বাদশাহ্‌দের অন্তঃপুরে তা প্রবেশ করলো।
{105:31} তিনি বললেন, আর ডাঁশ মাছির ঝাঁক এল, পিশুরা এল ওদের সমস্ত অঞ্চলে।
{105:32} তিনি ওদেরকে বৃষ্টির পরিবর্তে শিলা দিলেন, ওদের দেশে শিখাযুক্ত আগুন বর্ষণ করলেন।
{105:33} আর তিনি ওদের আঙ্গুরলতা ও ডুমুরগাছে আঘাত করলেন, ওদের অঞ্চলের গাছ ভেঙ্গে ফেললেন।
{105:34} তিনি বললেন, আর পঙ্গপাল এল, অসংখ্য পতঙ্গ এল।
{105:35} তারা ওদের দেশের সমস্ত ওষধি গ্রাস করলো, ওদের ভূমির ফল খেয়ে ফেললো।
{105:36} আর তিনি ওদের দেশে প্রথমজাত সকলকে, ওদের সমস্ত শক্তির প্রথম ফলকে, আঘাত করলেন।
{105:37} পরে তিনি লোকদেরকে রূপা ও সোনার সঙ্গে বের করে আনলেন, তাঁর গোষ্ঠীগুলোর মধ্যে এক জনও হোঁচট খায় নি।
{105:38} তারা প্রস্থান করলে মিসর আনন্দ করলো, কারণ ওরা তাদের থেকে ত্রাসযুক্ত হয়েছিল।
{105:39} তিনি চন্দ্রাতপের জন্য মেঘ বিস্তার করলেন, তিনি রাত আলোকময় করার জন্য আগুন দিলেন।
{105:40} তারা যাচ্ঞা করলে তিনি ভারুই পাখি আনালেন, এবং বেহেশতী খাদ্যে তাদেরকে তৃপ্ত করলেন।
{105:41} তিনি শৈল খুলে দিলেন, পানি প্রবাহিত হল; তা নদী হয়ে শুকনো ভূমিতে প্রবাহিত হল।
{105:42} কারণ তিনি তাঁর পবিত্র কালাম স্মরণ করলেন, তাঁর গোলাম ইব্রাহিমকে স্মরণ করলেন।
{105:43} তিনি তাঁর লোকদেরকে আনন্দ সহ, নিজের মনোনীত লোকদেরকে সঙ্গীতের সঙ্গে বের করে আনলেন।
{105:44} তিনি তাদেরকে জাতিদের দেশ দিলেন, তারা লোকবৃন্দের শ্রম ফলের অধিকারী হল,
{105:45} যেন তারা তাঁর সমস্ত বিধি পালন করে, তাঁর ব্যবস্থা রক্ষা করে। মাবুদের প্রশংসা হোক!
{i106:1} জবুর
{106:1} মাবুদের প্রশংসা হোক! মাবুদের প্রশংসা-গজল কর, কেননা তিনি মঙ্গলময়, তাঁর অটল মহব্বত অনন্তকালস্থায়ী।
{106:2} কে মাবুদের বিক্রমের সমস্ত কাজ বর্ণনা করতে পারে? কে তাঁর সমস্ত প্রশংসা তবলিগ করতে পারে?
{106:3} সুখী তারা, যারা ন্যায় রক্ষা করে, যারা সতত ধর্মময়তা বজায় রাখে।
{106:4} হে মাবুদ, তোমার লোকদের প্রতি তোমার যে মমতা, সেই মমতায় আমাকে স্মরণ কর; যখন তুমি তাদের উদ্ধার কর তখন আমার তত্ত্ব নিও;
{106:5} যেন আমি তোমার মনোনীত লোকদের মঙ্গল দেখি, যেন তোমার জাতির আনন্দে আনন্দ করি, যেন তোমার অধিকারের সঙ্গে শ্লাঘা করি।
{106:6} পূর্বপুরুষদের সঙ্গে আমরা গুনাহ্‌ করেছি, আমরা অপরাধী হয়েছি, অধর্ম করেছি।
{106:7} আমাদের পূর্বপুরুষেরা মিসরে তোমার আশ্চর্য সমস্ত কাজ বুঝল না, তোমার বহু অটল মহব্বত স্মরণ করলো না, বরং সমুদ্রতীরে, লোহিত সাগরে, সর্বশক্তিমানের বিরুদ্ধাচরণ করলো।
{106:8} তবুও তিনি তাঁর নামের অনুরোধে তাদেরকে উদ্ধার করলেন, যেন তিনি তাঁর মহাশক্তির কথা জানাতে পারেন।
{106:9} তিনি লোহিত সাগরকে ধমক দিলেন, আর তা শুকিয়ে গেল, তিনি তাদেরকে পানির মধ্য দিয়ে চালালেন, যেমন মরুভূমি দিয়ে চালায়।
{106:10} আর তিনি বিদ্বেষীর হাত থেকে তাদেরকে উদ্ধার করলেন, দুশমনের হাত থেকে তাদেরকে মুক্ত করলেন;
{106:11} পানি তাদের দুশমনদেরকে আচ্ছাদন করলো, ওদের এক জনও অবশিষ্ট থাকলো না।
{106:12} তখন তারা তাঁর কালামে বিশ্বাস করলো, তাঁর প্রশংসা গান করলো।
{106:13} তারা ত্বরায় তাঁর সমস্ত কাজ ভুলে গেল, তাঁর মন্ত্রণার অপেক্ষায় রইলো না;
{106:14} কিন্তু মরুভূমিতে অত্যন্ত লোভ করলো, মরুভূমিতে আল্লাহ্‌র পরীক্ষা করলো।
{106:15} তাতে তিনি তাদের প্রার্থিত বস্তু তাদেরকে দিলেন, কিন্তু তাদের মধ্যে ধ্বংসকারী একটি ব্যাধিও পাঠালেন।
{106:16} আরও তারা শিবিরের মধ্যে মূসার প্রতি, ও মাবুদের পবিত্র লোক হারুনের প্রতি ঈর্ষা করলো।
{106:17} ভূমি ফেটে গিয়ে দাথনকে গ্রাস করলো, অবীরামের সঙ্গীদেরকে আচ্ছাদন করলো।
{106:18} তাদের সঙ্গীদের মধ্যে আগুন জ্বলে উঠলো; অনল-শিখা দুষ্ট লোকদের পুড়িয়ে ফেললো।
{106:19} তারা হোরেবে একটি বাছুর তৈরি করলো, ছাঁচে ঢালা মূর্তির কাছে সেজ্‌দা করলো।
{106:20} এভাবে তৃণভোজী গরুর মূর্তির সঙ্গে তারা নিজেদের গৌরব বিনিময় করলো।
{106:21} তারা তাদের উদ্ধারকর্তা আল্লাহ্‌কে ভুলে গেল, যিনি মিসরে বিবিধ মহৎ কাজ করেছিলেন;
{106:22} হামের দেশে নানা অলৌকিক কাজ, লোহিত সাগরের ধারে নানা ভয়ঙ্কর কাজ করেছিলেন।
{106:23} অতএব তিনি বললেন, ওদেরকে সংহার করতে হবে; কিন্তু তাঁর মনোনীত ব্যক্তি মূসা তাঁর সাক্ষাতে ভঙ্গস্থানে দাঁড়ালেন, তাঁর ক্রোধ ফিরাবার জন্য দাঁড়ালেন, পাছে তিনি তাদেরকে বিনাশ করেন।
{106:24} আর তারা রমণীয় দেশ তুচ্ছ করলো, তাঁর কালামে বিশ্বাস করলো না;
{106:25} কিন্তু নিজ নিজ তাঁবুর মধ্যে বচসা করলো, মাবুদের কথা মান্য করলো না।
{106:26} অতএব তিনি তাদের বিরুদ্ধে হাত তুললেন, বললেন, আমি ওদেরকে মরুভূমিতে নিপাত করবো,
{106:27} আমি ওদের বংশকে জাতিদের মধ্যে নিপাত করবো, ওদেরকে নানা দেশে ছিন্নভিন্ন করবো।
{106:28} তারা বাল-পিয়োরের প্রতি আসক্ত হল, মৃতদের উদ্দেশে করা উৎসর্গ ভোজন করলো।
{106:29} এভাবে তারা নিজ নিজ কাজ দ্বারা তাঁকে অসন্তুষ্ট করলো; তাই তাদের মধ্যে মহামারীর প্রাদুর্ভাব হল।
{106:30} তখন পীনহস দাঁড়িয়ে বিচার সাধন করলেন, তাতে মহামারী নিবৃত্ত হল।
{106:31} তাঁর পক্ষে তা ধার্মিকতা বলে গণনা করা হল, পুরুষ পরস্পরায় চিরকালের জন্য গণনা করা হল।
{106:32} তারা মরীবার পানির কাছেও আল্লাহ্‌র ক্রোধ জন্মাল, আর তাদের জন্য মূসার বিপদ ঘটলো;
{106:33} কেননা তারা তাঁর রূহের বিরুদ্ধে বিদ্রোহী হল, আর উনি তাদের ওষ্ঠাধরে অবিবেচনার কথা বললেন।
{106:34} তারা জাতিদেরকে বিনষ্ট করলো না, যা মাবুদ করতে হুকুম দিয়েছিলেন।
{106:35} কিন্তু তারা জাতিদের সঙ্গে মিশে গেল, ওদের রীতিনীতি শিক্ষা করলো;
{106:36} আর ওদের মূর্তিগুলোর সেবা করলো, তাতে সেগুলো তাদের ফাঁদ হয়ে উঠলো;
{106:37} ফলে তারা নিজেদের পুত্রদের, আর নিজেদের কন্যাদেরকে বদ-রূহ্‌দের উদ্দেশে কোরবানী করলো;
{106:38} তারা নির্দোষদের রক্তপাত, নিজ নিজ পুত্র-কন্যাদেরই রক্তপাত করলো, কেনানীয় মূর্তিগুলোর উদ্দেশে তাদেরকে কোরবানী করলো; দেশ রক্তে অশুদ্ধ হল।
{106:39} এভাবে তারা নিজেদের কাজে নাপাক, নিজেদের কর্মতে জেনাকারী হল।
{106:40} তাতে নিজের লোকদের উপরে মাবুদের ক্রোধ জ্বলে উঠলো, তিনি নিজের অধিকারকে ঘৃণা করলেন।
{106:41} তিনি তাদেরকে জাতিদের হাতে তুলে দিলেন, তাতে তাদের বিদ্বেষীরা তাদের উপরে কর্তৃত্ব করলো।
{106:42} তাদের দুশমনরাও তাদের প্রতি জুলুম করলো, এবং তারা ওদের অধীনে নত হল।
{106:43} অনেকবার তিনি তাদেরকে উদ্ধার করলেন, কিন্তু তারা নিজেদের মন্ত্রণায় বিদ্রোহী হল, ও নিজেদের অপরাধে দুর্বল হয়ে পড়লো।
{106:44} তবুও তিনি যখন তাদের কাতরোক্তি শুনলেন, তখন তাদের সঙ্কটের প্রতি দৃষ্টিপাত করলেন।
{106:45} তিনি তাদের পক্ষে তাঁর নিয়ম স্মরণ করলেন, নিজের অটল মহব্বতের মহত্ত্ব অনুসারে অনুশোচনা করলেন।
{106:46} যারা তাদের বন্দী করেছিল, তাদের সকলের দৃষ্টিতে তিনি তাদেরকে করুণারপ্রাপ্ত করলেন।
{106:47} হে মাবুদ, আমাদের আল্লাহ্‌, আমাদের উদ্ধার কর, জাতিদের মধ্য থেকে আমাদেরকে সংগ্রহ কর; যেন আমরা তোমার পবিত্র নামের শুকরিয়া করি, যেন তোমার প্রশংসার জয়ধ্বনি করি।
{106:48} মাবুদ ধন্য হোন, ইসরাইলের আল্লাহ্‌, অনাদিকাল থেকে অনন্তকাল পর্যন্ত। সমস্ত লোক বলুক, আমিন। মাবুদের প্রশংসা হোক!
{i107:1} পঞ্চম খণ্ড (জবুর 107-150) জবুর
{107:1} মাবুদের শুকরিয়া কর, কেননা তিনি মঙ্গলময়, তাঁর অটল মহব্বত অনন্তকালস্থায়ী।
{107:2} মাবুদের মুক্ত করা লোকেরা এই কথা বলুক, যাদেরকে তিনি বিপক্ষের হাত থেকে মুক্ত করেছেন,
{107:3} যাদেরকে তিনি সংগ্রহ করেছেন নানা দেশ থেকে, পূর্ব ও পশ্চিম থেকে, উত্তর ও দক্ষিণ থেকে।
{107:4} তারা মরুভূমিতে নির্জন পথে পরিভ্রমণ করলো, বসতি-নগর পেল না।
{107:5} তারা ক্ষুধিত ও তৃষ্ণার্ত হল, তাদের প্রাণ অন্তরে মূর্চ্ছাপন্ন হল।
{107:6} সঙ্কটে তারা মাবুদের কাছে কান্নাকাটি করলো, আর তিনি তাদেরকে বিপদ থেকে উদ্ধার করলেন।
{107:7} তিনি তাদেরকে সরল পথেও গমন করালেন, যেন তারা বসতি-নগরে যেতে পারে।
{107:8} লোকে মাবুদের প্রশংসা-গজল করুক, তাঁর অটল মহব্বতের দরুন, মানবজাতির জন্য তাঁর অলৌকিক কাজের দরুণ।
{107:9} কারণ তিনি আপ্যায়িত করেন আকাঙ্খী প্রাণকে, তিনি ক্ষুধিত প্রাণকে উত্তম দ্রব্যে তৃপ্ত করেন।
{107:10} লোকেরা অন্ধকারে ও মৃত্যুচ্ছায়ায় বসেছিল, বন্দী হিসেবে ও লোহার শিকলে বাঁধা ছিল;
{107:11} কারণ তারা আল্লাহ্‌র কালামের বিরুদ্ধাচরণ করতো, সর্বশক্তিমানের মন্ত্রণা তুচ্ছ করতো;
{107:12} তাই তিনি তাদের অন্তর কঠিন পরিশ্রমে অবনত করলেন; তারা পড়ে গেল, সাহায্যকারী কেউ ছিল না।
{107:13} সঙ্কটে তারা মাবুদের কাছে কান্নাকাটি করলো, আর তিনি তাদেরকে কষ্ট থেকে উদ্ধার করলেন।
{107:14} তিনি অন্ধকার ও মৃত্যুচ্ছায়া থেকে তাদেরকে বের করে আনলেন, তাদের বন্ধনগুলো কেটে ফেললেন।
{107:15} লোকে মাবুদের প্রশংসা-গজল করুক, তাঁর অটল মহব্বতের দরুন, মানবজাতির জন্য তাঁর অলৌকিক কাজের দরুন!
{107:16} কারণ তিনি ব্রোঞ্জের দ্বার ভেঙ্গে ফেলেছেন, লোহার অর্গল কেটে ফেলেছেন।
{107:17} মূর্খেরা নিজেদের অধর্মাচরণের দরুন, নিজেদের অপরাধের দরুন দুর্দশাপন্ন হয়।
{107:18} তাদের প্রাণ সমস্ত খাদ্যদ্রব্য ঘৃণা করে, তারা মৃত্যুদ্বারের সমীপে উপস্থিত হয়।
{107:19} সঙ্কটে তারা মাবুদের কাছে কান্নাকাটি করে, আর তিনি তাদেরকে কষ্ট থেকে উদ্ধার করেন।
{107:20} তিনি তাঁর কালাম পাঠিয়ে তাদের সুস্থ করেন, ধ্বংস থেকে তাদেরকে রক্ষা করেন।
{107:21} লোকে মাবুদের প্রশংসা-গজল করুক, তাঁর অটল মহব্বতের জন্য, মানবজাতির প্রতি তাঁর অলৌকিক কাজের জন্য!
{107:22} তারা শুকরিয়া-কোরবানীগুলো উৎসর্গ করুক, আনন্দগানসহ তাঁর কাজের বর্ণনা করুক।
{107:23} যারা জাহাজে চড়ে সমুদ্রযাত্রা করে, মহাসমুদ্রের মধ্যে বাণিজ্য করে,
{107:24} তারা মাবুদের সমস্ত কাজ দেখে, গভীর পানিতে তাঁর আশ্চর্য ব্যাপারগুলো দেখে।
{107:25} তিনি হুকুম দ্বারা প্রচণ্ড বায়ু উত্থাপন করেন, তা পানির তরঙ্গমালা উঠায়।
{107:26} তারা আসমানে উঠে, তারা পানির গভীরে নামে; বিপাকে পড়ে তাদের প্রাণ গলে যায়।
{107:27} তারা মাতাল ব্যক্তির মত হেলেদুলে ঢুলে পড়ে, তাদের সমস্ত বুদ্ধি বিলুপ্ত হয়।
{107:28} সঙ্কটে তারা মাবুদের কাছে কান্নাকাটি করে, আর তিনি তাদেরকে দুর্দশা থেকে উদ্ধার করেন।
{107:29} তিনি ঝড় প্রশমিত করেন; তাতে জলরাশির তরঙ্গগুলো নিস্তব্ধ হয়।
{107:30} তখন তারা আনন্দ করে, কেননা শান্তি হল, আর তিনি তাদেরকে তাদের অভীষ্ট পোতাশ্রয়ে নিয়ে যান।
{107:31} লোকে মাবুদের প্রশংসা-গজল করুক, তাঁর অটল মহব্বতের জন্য, মানবজাতির জন্য তাঁর অলৌকিক কাজের জন্য!
{107:32} তারা লোক-সমাজে তাঁর প্রতিষ্ঠা করুক, প্রাচীনদের সভাতে তাঁর প্রশংসা করুক।
{107:33} তিনি সমস্ত নদীকে মরুভূমিতে, পানির ফোয়ারাগুলোকে শুকনো ভূমিতে পরিণত করেন,
{107:34} তিনি ফলবান দেশকে লবণ-মরুভূমি করেন, সেই স্থানের নিবাসীদের কদাচরণের জন্য।
{107:35} তিনি মরুভূমিকে জলাশয়ে, মরুভূমিকে পানির ফোয়ারাগুলোতে পরিণত করেন;
{107:36} আর সেখানে তিনি ক্ষুধিত লোকদেরকে বাস করান, যেন তারা বসতি-নগর প্রস্তুত করে,
{107:37} এবং ক্ষেতে বীজ বপন ও আঙ্গুরলতা রোপণ করে, এবং উৎপন্ন ফল সঞ্চয় করে।
{107:38} তিনি তাদেরকে দোয়া করেন, তাই তারা অতিশয় বৃদ্ধি পায়, এবং তিনি তাদের পশুদের হ্রাস পেতে দেন না।
{107:39} আবার তারা হ্রাস পায় ও অবনত হয়, উৎপীড়ন, বিপদ ও শোকের জন্য।
{107:40} তিনি কর্তাদের উপরে তুচ্ছতা ঢেলে দেন, পথহীন মরুভূমিতে তাদের ভ্রমণ করান;
{107:41} কিন্তু দরিদ্রকে দুঃখ থেকে উচ্চে স্থাপন করেন, আর ভেড়ার পালের মত পরিবারের বৃদ্ধি করেন।
{107:42} তা দেখে সরল লোকে আনন্দিত হয়, আর সমস্ত নাফরমানী তার মুখ রুদ্ধ করে।
{107:43} জ্ঞানবান কে? সে এ সব বিবেচনা করবে, তারা মাবুদের অটল মহব্বত আলোচনা করবে।
{i108:1} জবুর
{108:1} আমার অন্তর সুস্থির, হে আল্লাহ্‌, আমার অন্তর সুস্থির; আমি কাওয়ালী গাইব, তোমার গৌরব করবো। হে আমার দিল, জাগ্রত হও।
{108:2} জাগ্রত হও, নেবল ও বীণা; আমি ঊষাকে জাগ্রত করবো।
{108:3} হে মাবুদ, আমি জাতিদের মধ্যে তোমার প্রশংসা করবো, আমি লোকবৃন্দের মধ্যে তোমার প্রশংসা গাইব।
{108:4} কেননা তোমার অটল মহব্বত আসমানের চেয়ে মহৎ, তোমার বিশ্বস্ততা মেঘ পর্যন্ত ব্যাপ্ত।
{108:5} হে আল্লাহ্‌, আসমানের উপরে উন্নত হও; সমস্ত দুনিয়ার উপরে তোমার গৌরব উন্নত হোক।
{108:6} তুমি ডান হাত দিয়ে বিজয় দান কর, আমাকে উত্তর দাও, যেন তোমার প্রিয় ব্যক্তিরা উদ্ধার পায়।
{108:7} আল্লাহ্‌ তাঁর পবিত্র স্থানে প্রতিজ্ঞা করেছেন: আমি উল্লাসের সঙ্গে শিখিম বিভাগ করবো, ও সুক্কোতের উপত্যকা মাপব।
{108:8} গিলিয়দ আমার, মানশাও আমার; আর আফরাহীম আমার শিরস্ত্রাণ; এহুদা আমার বিচারদণ্ড;
{108:9} মোয়াব আমার পা ধোয়ার পাত্র; আমি ইদোমের উপরে আমার পায়ের জুতা নিক্ষেপ করবো; পলেষ্টিয়ার উপরে জয়ধ্বনি করবো।
{108:10} কে আমাকে ঐ দৃঢ় নগরে নিয়ে যাবে? কে ইদোম পর্যন্ত আমাকে পথ দেখিয়ে দেবে?
{108:11} হে আল্লাহ্‌, তুমি কি আমাদের ত্যাগ কর নি? হে আল্লাহ্‌, তুমি আমাদের সৈন্যদের সঙ্গে গমন কর না।
{108:12} বিপক্ষের প্রতিকূলে আমাদের সাহায্য কর; কেননা মানুষের সাহায্য মিথ্যা।
{108:13} আল্লাহ্‌কে সঙ্গে নিয়ে আমরা বীরের কাজ করবো; তিনিই আমাদের বিপক্ষদের পরাজিত করবেন।
{i109:1} জবুর
{109:1} হে আমার প্রশংসার পাত্র আল্লাহ্‌, নীরব থেকো না।
{109:2} কেননা লোকে আমার বিরুদ্ধে নাফরমানীর মুখ ও ছলের মুখ খুলেছে; তারা মিথ্যাবাদী জিহ্বা দ্বারা আমার সঙ্গে কথা বলেছে।
{109:3} তারা ঘৃণার কথা দিয়ে আমাকে ঘিরে ফেলেছে, এবং অকারণে আমার সঙ্গে যুদ্ধ করেছে।
{109:4} আমার প্রেমের পরিবর্তে তারা আমার বিপক্ষ হয়েছে, কিন্তু আমি মুনাজাতে রত।
{109:5} তারা আমার উপরে মঙ্গলের পরিবর্তে অমঙ্গল, আমার প্রেমের পরিবর্তে হিংসা রেখেছে।
{109:6} তুমি সেই ব্যক্তির উপরে দুর্জনকে নিযুক্ত কর; বিপক্ষ তার ডান পাশে দাঁড়িয়ে থাকুক।
{109:7} বিচারে সে দোষী সাব্যস্ত হোক, তার মুনাজাত গুনাহ্‌রূপে গণিত হোক।
{109:8} তার আয়ু অল্প হোক, অন্য ব্যক্তি তার নেতৃত্বপদ নিয়ে যাক।
{109:9} তার সন্তানেরা এতিম হোক, তার স্ত্রী বিধবা হোক।
{109:10} তার সন্তানেরা ভ্রমণ করতে করতে ভিক্ষা করুক, নিজেদের উৎসন্ন স্থান থেকে দূরে দূরীভূত হোক।
{109:11} মহাজন তার সর্বস্ব আটক করুক, অপর লোকেরা তার শ্রমফল লুট করুক।
{109:12} তার প্রতি কৃপা করে, এমন কেউ না থাকুক, তার এতিম সন্তানদের প্রতি কেউ দয়া না করুক।
{109:13} তার ভবিষ্যৎ বংশ উচ্ছিন্ন হোক, পরবর্তী বংশধরের সময়ে তাদের নাম মুছে যাক।
{109:14} তার পিতৃগণের অধর্ম মাবুদের স্মরণে থাকুক, তার মায়ের গুনাহ্‌ মুছে না যাক।
{109:15} সেসব সর্বদা মাবুদের সাক্ষাতে থাকুক, যেন তিনি দুনিয়া থেকে তাদের স্মৃৃতি লোপ করেন।
{109:16} কেননা সে দয়া করার বিষয় বিবেচনা করতো না, কিন্তু তাড়না করতো দুঃখী ও দরিদ্র ব্যক্তিকে, ও ভগ্ন হৃদয়ের লোককে, হত্যা করার জন্য।
{109:17} সে বদদোয়া দিতে ভালবাসত, তা তারই প্রতি ঘটলো; দোয়া করতে তার ভাল লাগতো না, তাই সে তা থেকে দূরে রইলো।
{109:18} সে বদদোয়াকে কাপড়ের মত পরতো, তা তার অন্তরে পানির মত প্রবেশ করলো, তার অস্থিতে তেলের মত প্রবিষ্ট হল।
{109:19} তা তার পক্ষে পরিধানের পোশাকের মত, ও প্রতিদিনের কোমড়-বন্ধের মত হোক।
{109:20} আমার বিপক্ষেরা, আমার প্রাণের বিরুদ্ধে যারা দুর্বাক্য বলে, তারা যেন মাবুদ থেকে যেন এই ফল পায়।
{109:21} কিন্তু, তুমি হে মাবুদ, আমার মালিক, নিজের নামের অনুরোধে আমার সঙ্গে ব্যবহার কর; তোমার অটল মহব্বত মঙ্গলময়, অতএব আমাকে উদ্ধার কর।
{109:22} কেননা আমি দুঃখী ও দরিদ্র, এবং আমার হৃদয় আহত হয়েছে।
{109:23} আমি সন্ধ্যাকালীন ছায়ার মত বিলীন হচ্ছি, পঙ্গপালের মত ইতস্তত চালিত হচ্ছি।
{109:24} রোজা রেখে রেখে আমার হাঁটু দুর্বল হয়েছে, আমার দেহ ক্ষীণ হয়েছে।
{109:25} আর আমি ওদের কাছে তিরস্কারের পাত্র হয়েছি; তারা আমাকে দেখলেই অবজ্ঞা করে।
{109:26} হে মাবুদ, আমার আল্লাহ্‌, আমায় সাহায্য কর, নিজের অটল মহব্বত অনুসারে আমাকে নিস্তার কর,
{109:27} যেন তারা জানতে পারে যে, এই তোমার হাত, তুমিই, হে মাবুদ, এসব করেছ।
{109:28} তারা বদদোয়া দিক;, কিন্তু তুমি দোয়া করো; তারা উঠলে লজ্জিত হবে, কিন্তু তোমার এই গোলাম আনন্দ করবে।
{109:29} আমার দুশমনরা অপমানে জর্জরিত হবে, পোশাকের মত তারা নিজেদের লজ্জায় আচ্ছাদিত হবে।
{109:30} আমি নিজের মুখে মাবুদের অতিশয় শুকরিয়া করবো, লোকারণ্যের মধ্যে তাঁর প্রশংসা করবো।
{109:31} কারণ তিনি দরিদ্রের পক্ষে দাঁড়িয়ে থাকেন, যেন তাদের থেকে তাকে উদ্ধার করেন যারা তাকে মৃত্যুর শাস্তি দিতে চায়।
{i110:1} জবুর
{110:1} মাবুদ আমার প্রভুকে বলেন, তুমি আমার ডান দিকে বস, যতদিন আমি তোমার দুশমনদেরকে তোমার পাদপীঠ না করি।
{110:2} মাবুদ সিয়োন থেকে তোমার পরাক্রমদণ্ড প্রেরণ করবেন, তুমি তোমার দুশমনদের মধ্যে কর্তৃত্ব করো।
{110:3} তোমার সৈন্যসামন্ত সংগ্রহ দিনে, তোমার লোকেরা স্বেচ্ছায় দেওয়া উপহার হবে; পবিত্র শোভায়, ঊষার গর্ভ থেকে, তোমার যুবকেরা তোমার কাছে শিশিরতুল্য।
{110:4} মাবুদ শপথ করলেন, অনুশোচনা করবেন না, তুমি অনন্তকালীন ইমাম, মাল্‌কীসিদ্দিকের রীতি অনুসারে।
{110:5} তোমার ডান পাশে প্রভু অবস্থিত, তাঁর ক্রোধের দিনে বাদশাহ্‌দেরকে চূর্ণ করবেন।
{110:6} তিনি জাতিদের মধ্যে বিচার করবেন, তিনি লাশ দিয়ে দেশ পরিপূর্ণ করবেন; তিনি সমস্ত দুনিয়ার বাদশাহ্‌দের পরাজিত করবেন;
{110:7} তিনি পথের মধ্যে স্রোতের পানি পান করবেন; এজন্য মাথা তুলবেন।
{i111:1} জবুর
{111:1} মাবুদের প্রশংসা হোক! আমি সর্বান্তঃকরণে মাবুদের শুকরিয়া করবো, সরল লোকদের সভায় ও মণ্ডলীর মধ্যে করবো।
{111:2} মাবুদের সমস্ত কাজ মহৎ, তাতে যারা আনন্দিত হয় তারা সকলে তা অধ্যয়ন করে।
{111:3} তাঁর কাজ গৌরব ও মহিমাস্বরূপ, তাঁর ধর্মশীলতা নিত্যস্থায়ী।
{111:4} তিনি নিজের আশ্চর্য সমস্ত কাজ স্মরণীয় করেছেন; মাবুদ কৃপাময় ও স্নেহশীল।
{111:5} যারা তাঁকে ভয় করে তিনি তাদের আহার দেন; তিনি তাঁর নিয়ম চিরকাল স্মরণ করবেন।
{111:6} তিনি নিজের লোকদেরকে তাঁর কাজের শক্তির কথা জানিয়েছেন, তাদেরকে জাতিদের অধিকার দান করেছেন।
{111:7} তাঁর হাতের সমস্ত কাজ সত্য ও ন্যায্য; তাঁর সমস্ত আদেশমালা বিশ্বাসযোগ্য।
{111:8} সেগুলো অনন্তকালের জন্য স্থিরীকৃত, বিশ্বস্ততায় ও সরলতায় প্রণীত।
{111:9} তিনি তাঁর লোকদের কাছে মুক্তিবার্তা পাঠিয়েছেন; তিনি চিরকালের জন্য তাঁর নিয়ম স্থির করেছেন; তাঁর নাম পবিত্র ও ভয়াবহ।
{111:10} মাবুদের ভয় প্রজ্ঞার আরম্ভ; যে কেউ তদনুযায়ী কাজ করে, সে সুবুদ্ধি পায়; তাঁর প্রশংসা নিত্যস্থায়ী।
{i112:1} জবুর
{112:1} মাবুদের প্রশংসা হোক! সুখী সেই জন, যে মাবুদকে ভয় করে, যে তাঁর হুকুমনামায় অতিমাত্র প্রীত হয়।
{112:2} তার বংশ দুনিয়াতে বিক্রমশালী হবে; সরল লোকের গোষ্ঠী দোয়া পাবে।
{112:3} তার বাড়িতে ধন ও ঐশ্বর্য থাকে, তার ধার্মিকতা নিত্যস্থায়ী।
{112:4} সরল লোকের জন্য অন্ধকারে জ্যোতি উদিত হয়; সে কৃপাময়, স্নেহশীল ও ধার্মিক।
{112:5} যে জন কৃপা করে ও ঋণ দেয়, তার মঙ্গল হয়; সে ন্যায়বিচারে তার সমস্ত কাজ নিষ্পন্ন করবে।
{112:6} কারণ সে কোন কালে বিচলিত হবে না; ধার্মিক চিরকাল স্মরণে থাকবে।
{112:7} অশুভ সংবাদেও সে ভয় করবে না; তার অন্তর স্থির, তা মাবুদের উপর নির্ভর করে।
{112:8} তার অন্তর সুস্থির, সে ভয় করে না, শেষে সে তাঁর বিপক্ষদের পরাজয় দেখবে।
{112:9} সে বিতরণ করেছে, দরিদ্রদের দান করেছে, তার ধার্মিকতা নিত্যস্থায়ী; তার শৃঙ্গ গৌরবে উন্নত হবে।
{112:10} দুষ্ট লোক তা দেখে বিরক্ত হবে; সে দন্ত ঘর্ষণ করবে ও গলে যাবে; দুষ্টদের অভীষ্ট বিনষ্ট হবে।
{i113:1} জবুর
{113:1} তোমরা মাবুদের প্রশংসা কর। হে মাবুদের গোলামেরা, প্রশংসা কর, মাবুদের নামের প্রশংসা কর।
{113:2} ধন্য মাবুদের নাম, এখন থেকে অনন্তকাল পর্যন্ত।
{113:3} সূর্যের উদয়স্থান থেকে তার অস্তস্থান পর্যন্ত মাবুদের নাম প্রশংসনীয়।
{113:4} মাবুদ সর্বজাতির উপরে অবস্থিত, তাঁর গৌরব আসমানের উপরে উন্নত।
{113:5} কে আমাদের আল্লাহ্‌ মাবুদের মত? তিনি ঊর্ধ্বে সমাসীন;
{113:6} তিনি অবনত হয়ে দৃষ্টিপাত করেন আসমানে ও দুনিয়াতে।
{113:7} তিনি ধূলি থেকে দীনহীনকে তোলেন, সারের ঢিবি থেকে দরিদ্রকে উঠান;
{113:8} যেন তিনি তাকে বসিয়ে দেন কুলীনদের সঙ্গে, আপন লোকদেরই কুলীনদের সঙ্গে।
{113:9} তিনি বন্ধ্যাকে গৃহিণী করেন, নিজের পুত্রদের আনন্দময়ী মা করেন। মাবুদের প্রশংসা হোক!
{i114:1} জবুর
{114:1} ইসরাইল যখন বের হয়ে আসল মিসর থেকে, ইয়াকুবের বংশ পরভাষী লোক থেকে,
{114:2} তখন এহুদা হল আল্লাহ্‌র পবিত্র স্থান, ইসরাইল হল তাঁর রাজ্য।
{114:3} তা দেখে সমুদ্র পালিয়ে গেল, জর্ডান নদীর পানি উজানে বইল।
{114:4} পর্বতমালা লাফ দিল ভেড়ার মত, উপপর্বতগুলো লাফ দিল ভেড়ার বাচ্চার মত।
{114:5} তোমার কি হল, সমুদ্র, তুমি কেন পালালে? জর্ডান নদী, তুমি কেন উজানে বইলে?
{114:6} পর্বতমালা, তোমরা কেন লাফ দিলে ভেড়ার মত? উপপর্বতগুলো, তোমরা কেন লাফ দিলে ভেড়ার বাচ্চার মত?
{114:7} দুনিয়া! তুমি কেঁপে ওঠ, প্রভুর সাক্ষাতে, ইয়াকুবের আল্লাহ্‌র সাক্ষাতে।
{114:8} তিনি শৈলকে পরিণত করলেন জলাশয়ে, চকমকি প্রস্তরকে পানির ফোয়ারায়।
{i115:1} জবুর
{115:1} হে মাবুদ, আমাদের নয়, আমাদের নয়, কিন্তু তোমারই নাম গৌরবান্বিত কর, তোমার অটল মহব্বতের অনুরোধে, তোমার বিশ্বস্ততার অনুরোধে।
{115:2} জাতিরা কেন বলবে, ‘কোথায় ওদের আল্লাহ্‌?’
{115:3} আমাদের আল্লাহ্‌ তো বেহেশতে থাকেন; তিনি যা ইচ্ছা করেছেন, তা-ই করেছেন।
{115:4} ওদের সমস্ত মূর্তি রূপা ও সোনা, মানুষের হাতের কাজ।
{115:5} মুখ থাকতেও তারা কথা বলে না; চোখ থাকতেও দেখতে পায় না;
{115:6} কান থাকতেও শুনতে পায় না; নাক থাকতেও ঘ্রাণ নিতে পারে না;
{115:7} হাত থাকতেও স্পর্শ করতে পারে না; পা থাকতেও চলতে পারে না; তারা কণ্ঠ দিয়ে কোন আওয়াজ করতে পারে না।
{115:8} যেমন তারা, তেমনি হবে তাদের নির্মাতারা, আর যে কেউ সেসব জিনিসের উপর নির্ভর করে।
{115:9} হে ইসরাইল, তুমি মাবুদের উপরই নির্ভর কর; ‘তিনিই তাদের সহায় ও তাদের ঢাল।’
{115:10} হারুনের কুল, তোমরা মাবুদের উপরই নির্ভর কর; ‘তিনিই তাদের সহায় ও তাদের ঢাল।’
{115:11} মাবুদের ভয়কারীরা, মাবুদের উপর নির্ভর কর; ‘তিনিই তাদের সহায় ও তাদের ঢাল।’
{115:12} মাবুদ আমাদের মনে রেখেছেন; তিনি দোয়া করবেন, ইসরাইলের কুলকে দোয়া করবেন, হারুনের কুলকে দোয়া করবেন।
{115:13} যারা মাবুদকে ভয় করে, তিনি তাদেরকে দোয়া করবেন, ক্ষুদ্র কি মহান সকলকেই করবেন।
{115:14} মাবুদ তোমাদের বৃদ্ধি করুন, তোমাদের ও তোমাদের সন্তানদের বৃদ্ধি করুন।
{115:15} তোমরা মাবুদের দোয়ার পাত্র, তিনি বেহেশতের ও দুনিয়ার নির্মাণকর্তা।
{115:16} বেহেশত মাবুদেরই বেহেশত, কিন্তু তিনি দুনিয়া মানুষকে দিয়েছেন।
{115:17} মৃতেরা মাবুদের প্রশংসা করে না, যারা নিস্তব্ধ স্থানে নামে, তারা কেউ করে না।
{115:18} কিন্তু আমরা মাবুদের শুকরিয়া আদায় করবো, এখন থেকে অনন্তকাল পর্যন্ত করবো। মাবুদের প্রশংসা হোক!
{i116:1} জবুর
{116:1} আমি মাবুদকে মহব্বত করি, কারণ তিনি আমার স্বর ও আমার বিনতি শোনেন।
{116:2} তিনি আমার কথায় কান দিয়েছেন, সেজন্য আমি সারা জীবন তাঁকে ডাকব।
{116:3} মৃত্যুর দড়ি আমাকে বেষ্টন করলো, পাতালের যন্ত্রণা আমাকে পেয়ে বসলো, আমি সঙ্কটে ও দুঃখে পড়লাম।
{116:4} তখন আমি মাবুদের নামে ডাকলাম, আরজ করি, হে মাবুদ, আমার প্রাণ রক্ষা কর।
{116:5} মাবুদ মমতায় পূর্ণ ও ধর্মময়, আমাদের আল্লাহ্‌ স্নেহশীল।
{116:6} মাবুদ অমায়িক লোকদেরকে রক্ষা করেন; আমি দীনহীন হলে তিনি আমার উদ্ধার করলেন।
{116:7} হে আমার প্রাণ, তোমার বিশ্রাম-স্থানে ফিরে যাও, কেননা মাবুদ তোমার মঙ্গল করেছেন।
{116:8} কারণ তুমি মৃত্যু থেকে আমার প্রাণ, অশ্রু থেকে আমার চোখ, পতন থেকে আমার চরণ উদ্ধার করেছ।
{116:9} আমি মাবুদের সাক্ষাতে যাতায়াত করবো, জীবিতদের দেশেই করবো।
{116:10} আমার বিশ্বাস আছে, তাই কথা বলবো; আমি নিতান্ত দুঃখার্ত ছিলাম।
{116:11} আমি উদ্বেগে বলেছিলাম, সব মানুষই মিথ্যাবাদী।
{116:12} আমি মাবুদ থেকে যেসব মঙ্গল পেয়েছি, তার পরিবর্তে তাঁকে কি ফিরিয়ে দেব?
{116:13} আমি উদ্ধারের পানপাত্র গ্রহণ করবো, এবং মাবুদের নামে ডাকব।
{116:14} আমি মাবুদের কাছে আমার সমস্ত মানত পূর্ণ করবো; তাঁর সমস্ত লোকের সাক্ষাতেই করবো।
{116:15} মাবুদের দৃষ্টিতে তাঁর বিশ্বস্তদের মৃত্যুর মূল্য অনেক বেশি।
{116:16} আরজ করি, হে মাবুদ, আমি তোমার গোলাম; আমি তোমার গোলাম, তোমার বাঁদীর পুত্র; তুমি আমার বন্ধন সকল মুক্ত করেছ।
{116:17} আমি তোমার উদ্দেশে শুকরিয়া কোরবানী উৎসর্গ করবো, আর মাবুদের নামে ডাকব।
{116:18} মাবুদের কাছে আমার সমস্ত মানত পূর্ণ করবো, তাঁর সমস্ত লোকের সাক্ষাতেই করবো;
{116:19} মাবুদের গৃহের প্রাঙ্গণে, হে জেরুশালেম, তোমারই মধ্যে পূর্ণ করবো। মাবুদের প্রশংসা হোক!
{i117:1} জবুর
{117:1} সমস্ত জাতি, মাবুদের প্রশংসা কর; সমস্ত লোকবৃন্দ, তাঁর সঙ্কীর্তন কর।
{117:2} কেননা আমাদের উপরে তাঁর অটল মহব্বত মহৎ, ও মাবুদের বিশ্বস্ততা অনন্তকালস্থায়ী। মাবুদের প্রশংসা হোক!
{i118:1} জবুর
{118:1} মাবুদের শুকরিয়া কর, কেননা তিনি মঙ্গলময়, তাঁর অটল মহব্বত অনন্তকালস্থায়ী।
{118:2} ইসরাইল বলুক, তাঁর অটল মহব্বত অনন্তকালস্থায়ী।
{118:3} হারুনের কুল বলুক, তাঁর অটল মহব্বত অনন্তকালস্থায়ী।
{118:4} যারা মাবুদকে ভয় করে, তারা বলুক, তাঁর অটল মহব্বত অনন্তকালস্থায়ী।
{118:5} আমি সঙ্কটের মধ্য থেকে মাবুদকে ডাকলাম; মাবুদ আমাকে জবাব দিলেন এবং মুক্ত করলেন।
{118:6} মাবুদ আমার পক্ষে আছেন, আমি ভয় করবো না; মানুষ আমার কি করতে পারে?
{118:7} মাবুদ আমার সপক্ষ, আমার সহায়দের মধ্যবর্তী; তাই আমি আমার বিদ্বেষীদের দশা দেখব।
{118:8} মানুষের উপর নির্ভর করার চেয়ে মাবুদের আশ্রয় নেওয়া উত্তম।
{118:9} প্রধানবর্গের উপর নির্ভর করার চেয়ে মাবুদের আশ্রয় নেওয়া উত্তম।
{118:10} সমুদয় জাতি আমাকে ঘিরে রেখেছে; মাবুদের নামে আমি তাদেরকে উচ্ছেদ করবো।
{118:11} তারা আমাকে ঘিরে রেখেছে, হ্যাঁ, আমাকে ঘিরে রেখেছে, মাবুদের নামে আমি তাদেরকে উচ্ছেদ করবো।
{118:12} মধুমক্ষিকার মত তারা আমাকে ঘিরে রেখেছে, কাঁটার আগুনের মত তারা নিভে গেল; মাবুদের নামে আমি তাদেরকে উচ্ছেদ করবো।
{118:13} তুমি আমাকে ফেলে দেবার জন্য ধাক্কা মেরেছ, কিন্তু মাবুদ আমার সাহায্য করলেন।
{118:14} মাবুদ আমার বল ও গান; তিনি আমার উদ্ধার হয়েছেন।
{118:15} ধার্মিকদের তাঁবুতে বিজয়ের ও উদ্ধারের আনন্দ ধ্বনি শোনা যাচ্ছে; মাবুদের ডান হাত বিক্রমশালী কাজ করেছেন।
{118:16} মাবুদের ডান হাত উন্নত, মাবুদের ডান হাত বিক্রমশালী কাজ করেছেন।
{118:17} আমি মরবো না, কিন্তু জীবিত থাকব, আর মাবুদের সমস্ত কাজ বর্ণনা করবো।
{118:18} মাবুদ আমাকে কঠিন শাস্তি দিয়েছেন, কিন্তু মৃত্যুর হাতে তুলে দেন নি।
{118:19} আমার জন্য ধার্মিকতার সমস্ত দ্বার দরজা খুলে দাও; আমি তা দিয়ে প্রবেশ করবো, মাবুদের শুকরিয়া করবো।
{118:20} এই তো মাবুদের দরজা, এর মধ্য দিয়েই ধার্মিকেরা প্রবেশ করে।
{118:21} আমি তোমার প্রশংসা করবো, কেননা তুমি আমাকে উত্তর দিয়েছ, আর তুমি আমার উদ্ধার হয়েছ।
{118:22} রাজমিস্ত্রিরা যে পাথর অগ্রাহ্য করেছে, তা কোণের প্রধান পাথর হয়ে উঠলো।
{118:23} এটা মাবুদই করেছেন, আর তা আমাদের দৃষ্টিতে অদ্ভুত লাগে।
{118:24} আজ মাবুদের কৃত দিন; আমরা এই দিনে উল্লাস ও আনন্দ করবো।
{118:25} হে মাবুদ, আরজ করি, উদ্ধার কর; হে মাবুদ, আরজ করি, সাফল্য দাও।
{118:26} তিনি ধন্য হোন, যিনি প্রভুর নামে আসছেন; আমরা মাবুদের গৃহ থেকে তোমাদেরকে দোয়া করি।
{118:27} মাবুদই আল্লাহ্‌; তিনি আমাদেরকে আলো দিয়েছেন; তোমরা দড়ি দিয়ে উৎসবের কোরবানী কোরবানগাহ্‌র শৃঙ্গে বাঁধ।
{118:28} তুমি আমার আল্লাহ্‌, আমি তোমার প্রশংসা করবো; তুমি আমার আল্লাহ্‌, আমি তোমার প্রতিষ্ঠা করবো।
{118:29} তোমরা মাবুদের শুকরিয়া কর, কেননা তিনি মঙ্গলময়; তাঁর অটল মহব্বত অনন্তকালস্থায়ী।
{i119:1} জবুর আলেফ א
{119:1} সুখী তারা, যারা আচরণে সিদ্ধ, যারা মাবুদের শরীয়তের পথে চলে।
{119:2} সুখী তারা, যারা তাঁর সমস্ত নির্দেশ পালন করে; যারা সর্বান্তঃকরণে তাঁর খোঁজ করে।
{119:3} আবার তারা অন্যায় করে না, তারা তাঁর সকল পথে গমন করে।
{119:4} তুমি তোমার আদেশমালা হুকুম করেছ, যেন আমরা যত্নপূর্বক তা পালন করি।
{119:5} আহা! আমার সমস্ত পথ সুস্থির হোক, যেন আমি তোমার বিধিগুলো পালন করি।
{119:6} তখন আমি লজ্জিত হব না, যখন তোমার সমস্ত হুকুমের প্রতি দৃষ্টি রাখি।
{119:7} যখন তোমার ধর্মময় অনুশাসনগুলো শিক্ষা করি, তখন আমি সরল অন্তরে তোমার প্রশংসা করবো।
{119:8} আমি তোমার বিধিগুলো পালন করবো; আমাকে একেবারে পরিত্যাগ করো না।
{i119:9} বৈৎ ב
{119:9} যুবক কেমন করে নিজের পথ বিশুদ্ধ করবে? তোমার সমস্ত হুকুম পালন করেই তা করবে।
{119:10} আমি সর্বান্তঃকরণে তোমার খোঁজ করেছি, আমাকে তোমার নির্দেশিত পথ ছেড়ে ঘুরে বেড়াতে দিও না।
{119:11} তোমার কালাম আমি হৃদয়ের মধ্যে সঞ্চয় করেছি, যেন তোমার বিরুদ্ধে গুনাহ্‌ না করি।
{119:12} ধন্য তুমি, হে মাবুদ, আমাকে তোমার বিধিগুলো শিক্ষা দাও।
{119:13} আমি ওষ্ঠাধরে বর্ণনা করেছি তোমার মুখের সমস্ত অনুশাসন।
{119:14} আমি তোমার নির্দেশ-পথে আমোদ করেছি, যেমন ধন-সম্পদে লোকে আনন্দ করে।
{119:15} আমি তোমার আদেশমালা ধ্যান করবো, তোমার সকল পথের প্রতি দৃষ্টি রাখবো।
{119:16} আমি তোমার বিধিগুলোতে উল্লসিত হব, তোমার কালাম ভুলে যাব না।
{i119:17} গিমল ג
{119:17} তোমার গোলামের মঙ্গল কর, যেন আমি বাঁচি, তা হলে আমি তোমার কালাম পালন করবো।
{119:18} আমার নয়ন খুলে দাও, যেন আমি দর্শন করি, তোমার শরীয়তে আশ্চর্য আশ্চর্য বিষয় দেখি।
{119:19} আমি দুনিয়াতে প্রবাসী, আমা থেকে তোমার সমস্ত হুকুম লুকিয়ে রেখো না।
{119:20} আমার প্রাণ সর্ব সময়ে আকাঙ্খায় ক্ষুণ্ন হয় তোমার অনুশাসনগুলোর জন্য।
{119:21} তুমি সেই বদদোয়াগ্রস্ত অহঙ্কারীদেরকে ভর্ৎসনা করেছ, যারা তোমার নির্দেশিত পথ ছেড়ে ঘুরে বেড়ায়।
{119:22} আমা থেকে দুর্নাম ও অপমান দূর কর, কেননা আমি তোমার নির্দেশগুলো পালন করেছি।
{119:23} শাসনকর্তারাও আমার বিপক্ষে কথা বললেও, তোমার এই গোলাম তোমার বিধি ধ্যান করে।
{119:24} তোমার নির্দেশগুলো আমার হর্ষজনক, সেগুলো আমার মন্ত্রণাদায়ক সুহৃৎ।
{i119:25} দালৎ ד
{119:25} আমার প্রাণ ধূলিতে সংলগ্ন, তোমার কালাম অনুসারে আমাকে সঞ্জীবিত কর।
{119:26} আমি আমার পথগুলোর কথা বললাম, আর তুমি আমাকে উত্তর দিয়েছ, তোমার বিধিগুলো আমাকে শিক্ষা দাও।
{119:27} তোমার আদেশমালা আমাকে বুঝিয়ে দাও, আমি তোমার অলৌকিক সমস্ত কাজ ধ্যান করবো।
{119:28} আমার প্রাণ দুঃখে গলে পড়ছে, তোমার কালাম অনুসারে আমাকে উঠাও।
{119:29} আমার কাছ থেকে মিথ্যার পথ দূর কর, কৃপা করে তোমার শরীয়ত আমাকে শিক্ষা দাও।
{119:30} আমি বিশ্বস্ততার পথ মনোনীত করেছি, আমি তোমার সমস্ত অনুশাসন সম্মুখে রেখেছি।
{119:31} আমি তোমার নির্দেশগুলোতে আসক্ত; হে মাবুদ, আমাকে লজ্জিত করো না।
{119:32} আমি তোমার নির্দেশিত পথে দৌড়াব, কেননা তুমি আমার হৃদয় প্রশস্ত করছে।
{i119:33} হে ה
{119:33} হে মাবুদ, তোমার বিধি-পথ আমাকে দেখাও, আর আমি শেষ পর্যন্ত তা পালন করবো।
{119:34} আমাকে বিবেচনা দাও, আমি তোমার শরীয়ত মানব, সর্বান্তঃকরণে তা পালন করবো।
{119:35} তোমার নির্দেশিত পথে আমাকে গমন করাও, কারণ তাতেই আমার প্রীতি।
{119:36} তোমার নির্দেশগুলোর প্রতি আমার হৃদয় ফিরাও, লোভের প্রতি আমার হৃদয়কে ফিরতে দিও না।
{119:37} মূল্যহীন দর্শন থেকে আমার চোখ ফিরাও, তোমার পথে আমাকে সঞ্জীবিত কর।
{119:38} তোমার গোলামের পক্ষে সফল কর তোমার প্রতিজ্ঞা, যারা তোমাকে ভক্তিপূর্ণ ভয় করে তাদের পক্ষে তা সফল কর।
{119:39} দূর কর আমার দুর্নাম, যার বিষয় আমি ভয় করি, কেননা তোমার সমস্ত অনুশাসন উত্তম।
{119:40} দেখ, আমি তোমার আদেশমালা আকাঙ্খা করে আসছি, তোমার ধর্মশীলতায় আমাকে সঞ্জীবিত কর।
{i119:41} ভাব ו
{119:41} আমার প্রতি তোমার অটল মহব্বত বর্তুক, হে মাবুদ, তোমার প্রতিজ্ঞা অনুসারে তোমার উদ্ধার বর্তুক।
{119:42} তবে আমি আমার দুর্নামকারীকে জবাব দিতে পারব, কেননা আমি তোমার কালামে নির্ভর করছি।
{119:43} আর আমার মুখ থেকে সত্যের কালাম নিঃশেষে হরণ করো না, কেননা আমি তোমার অনুশাসনগুলোর অপেক্ষা করছি।
{119:44} আমি সতত তোমার শরীয়ত পালন করবো, যুগে যুগে চিরকাল করবো।
{119:45} আর আমি প্রশস্ত স্থানে যাতায়াত করবো, কেননা আমি তোমার আদেশমালার খোঁজ করেছি।
{119:46} আমি বাদশাহ্‌দের সাক্ষাতেও তোমার নির্দেশগুলোর কথা বলবো, আর আমি লজ্জিত হব না।
{119:47} আমি তোমার আদেশগুলোতে আনন্দ করবো, সেসব আমি ভালবাসি।
{119:48} আমি তোমার হুকুমগুলোকে সম্মান করি, সেসব আমি ভালবাসি, আমি তোমার বিধিগুলো ধ্যান করবো।
{i119:49} জায়েন ז
{119:49} তোমার গোলামের পক্ষে সেই কালাম স্মরণ কর, যা দ্বারা তুমি আমাকে প্রত্যাশাযুক্ত করেছ।
{119:50} দুঃখের সময়ে এ-ই আমার সান্ত্বনা, তোমার প্রতিজ্ঞা আমাকে সঞ্জীবিত করেছে।
{119:51} অহঙ্কারীরা আমাকে অতিশয় বিদ্রূপ করেছে, তোমার শরীয়ত থেকে আমি বিমুখ হই নি।
{119:52} হে মাবুদ, আমি তোমার পূর্বকালের সমস্ত অনুশাসন স্মরণ করেছি, আর সান্ত্বনা পেয়েছি।
{119:53} দুষ্টদের বিষয়ে আমার ক্রোধ জ্বলে উঠলো, কেননা তারা তোমার শরীয়ত ত্যাগ করে।
{119:54} তোমার বিধিগুলো হয়েছে আমার গজল যেখানেই অমি আমার বাসগৃহ তৈরি করি।
{119:55} হে মাবুদ, আমি রাতের বেলায় তোমার নাম স্মরণ করেছি, ও তোমার শরীয়ত পালন করেছি।
{119:56} এই দোয়া আমার উপর বর্ষিত হয়েছে যে, আমি তোমার আদেশমালা পালন করেছি।
{i119:57} হেৎ ח
{119:57} মাবুদ আমার অধিকার; আমি বলেছি, আমি তোমার সমস্ত কালাম পালন করবো।
{119:58} আমি সর্বান্তঃকরণে তোমার মুখের প্রসন্নতা লক্ষ্য করেছি; তোমার প্রতিজ্ঞানুসারে আমার প্রতি রহম কর।
{119:59} আমি নিজের পথগুলো বিবেচনা করলাম, ও তোমার নির্দেশগুলোর প্রতি আমার চরণ ফিরালাম।
{119:60} আমি তৎপর হলাম, বিলম্ব করলাম না, তোমার সমস্ত হুকুম পালন করার জন্য।
{119:61} দুষ্টদের দড়ি আমাকে জড়িয়ে ধরেছে, আমি তোমার শরীয়ত ভুলে যাই নি।
{119:62} আমি মধ্যরাত্রে তোমার প্রশংসা করতে উঠবো, তোমার ধর্মময় অনুশাসনগুলোর জন্য।
{119:63} আমি সেই সবের সখা, যারা তোমাকে ভয় করে, এবং যারা তোমার আদেশমালা পালন করে।
{119:64} তোমার অটল মহব্বতে, হে মাবুদ, দুনিয়া পরিপূর্ণ, আমাকে তোমার বিধিগুলো শিক্ষা দাও।
{i119:65} টেট ט
{119:65} তুমি তোমার গোলামের প্রতি মঙ্গল ব্যবহার করেছ, হে মাবুদ, তোমার কালাম অনুসারে করেছ।
{119:66} উত্তম বিচার ও জ্ঞান আমাকে শিখাও, কেননা আমি তোমার আদেশগুলোতে বিশ্বাস করে আসছি।
{119:67} দুঃখার্ত হবার আগে আমি ভ্রান্ত ছিলাম, কিন্তু এখন তোমার কালাম পালন করছি।
{119:68} তুমি মঙ্গলময় ও মঙ্গলকারী, তোমার বিধিগুলো আমাকে শিক্ষা দাও।
{119:69} অহঙ্কারীরা আমার বিরুদ্ধে মিথ্যা কথা রচনা করেছে, আমি সর্বান্তঃকরণে তোমার আদেশমালা পালন করবো।
{119:70} ওদের অন্তঃকরণ চর্বির মত স্থূল; কিন্তু আমি তোমার শরীয়তে আনন্দ করি।
{119:71} আমি যে দুঃখার্ত হয়েছি, এই আমার পক্ষে উত্তম, যেন আমি তোমার বিধি শিখতে পাই।
{119:72} তোমার মুখের শরীয়ত আমার পক্ষে উত্তম, হাজার হাজার সোনার ও রূপার মুদ্রার চেয়ে উত্তম।
{i119:73} ইয়দ י
{119:73} তোমার হাত আমার গঠন ও স্থিতি করেছে; আমাকে বিবেচনা দাও, যেন তোমার সমস্ত হুকুম শিখতে পারি।
{119:74} যারা তোমাকে ভয় করে, তারা আমাকে দেখে আনন্দিত হবে, কারণ আমি তোমার কালামে প্রত্যাশা করেছি।
{119:75} হে মাবুদ, আমি জানি তোমার সকল বিচার ধর্মময়, আর তুমি বিশ্বস্ততায় আমাকে দুঃখ দিয়াছ।
{119:76} আহা! তোমার অটল মহব্বত আমার সান্ত্বনাজনক হোক, তোমার গোলামের প্রতি তোমার কথা অনুসারে হোক।
{119:77} আমার প্রতি তোমার করুণা বর্তুক, যেন আমি বাঁচি; কেননা তোমার শরীয়ত আমার হর্ষজনক।
{119:78} অহঙ্কারীরা লজ্জিত হোক, কেননা তারা মিথ্যা বলে আমার সর্বনাশ করেছে; কিন্তু আমি তোমার আদেশমালা ধ্যান করছি।
{119:79} যারা তোমাকে ভয় করে, তারা যেন আমার প্রতি ফিরে আসে, আর তারা তোমার নির্দেশগুলো বুঝবে।
{119:80} আমার দিল তোমার বিধিতে সিদ্ধ হোক, যেন আমি লজ্জিত না হই।
{i119:81} কফ כ
{119:81} তোমার উদ্ধারের প্রতীক্ষায় আমার প্রাণ ক্ষীণ হয়, আমি তোমার কালামের অপেক্ষা করি।
{119:82} তোমার নির্দেশের প্রতীক্ষায় আমার চোখ ক্ষীণ হয়, আমি বলি, তুমি কখন আমাকে সান্ত্বনা দেবে?
{119:83} কারণ আমি ধোঁয়া ভরা কুপার মত হয়েছি; তবুও তোমার বিধি ভুলে যাই নি।
{119:84} তোমার গোলাম আর কতকাল কষ্টভোগ করবে? কবে আমার তাড়নাকারীদের বিচার করবে?
{119:85} অহঙ্কারীরা আমার জন্য গর্ত খুঁড়েছে, তারা তোমার শরীয়তের অনুগামী নয়।
{119:86} তোমার সমস্ত হুকুম বিশ্বাসযোগ্য; লোকে মিথ্যা বলে আমাকে তাড়না করে; আমাকে সাহায্য কর।
{119:87} ওরা দুনিয়াতে আমাকে প্রায় নিঃশেষ করেছিল, কিন্তু আমি তোমার আদেশমালা ত্যাগ করি নি।
{119:88} তোমার অটল মহব্বত অনুসারে আমাকে সঞ্জীবিত কর, তাতে আমি তোমার মুখের নির্দেশ পালন করবো।
{i119:89} লামেদ ל
{119:89} অনন্তকালের জন্য, হে মাবুদ, তোমার কালাম বেহেশতে সংস্থাপিত।
{119:90} তোমার বিশ্বস্ততা পুরুষানুক্রমে স্থায়ী; তুমি দুনিয়াকে স্থাপন করেছ, তা স্থির রয়েছে।
{119:91} আজও তোমার শাসন অনুসারে সকলই স্থির রয়েছে, কেননা সমস্তই তোমার গোলাম।
{119:92} যদি তোমার শরীয়ত আমার হর্ষজনক না হত, তবে ইতোপূর্বে আমি আমার দুঃখে বিনষ্ট হতাম।
{119:93} আমি তোমার আদেশমালা কখনও ভুলে যাব না, কারণ তা দ্বারা তুমি আমাকে সঞ্জীবিত করেছ।
{119:94} আমি তোমারই, আমাকে নিস্তার কর; কারণ আমি তোমার আদেশমালা খোঁজ করেছি।
{119:95} দুষ্টরা আমাকে বিনষ্ট করার জন্য আমার অপেক্ষা করেছে; আমি তোমার নির্দেশগুলো আলোচনা করবো।
{119:96} আমি সমস্ত শুদ্ধতার সীমাবদ্ধতা দেখেছি; তোমার হুকুম অতিশয় প্রশস্ত।
{i119:97} মেম מ
{119:97} আমি তোমার শরীয়ত কেমন ভালবাসি! তা সমস্ত দিন আমার ধ্যানের বিষয়।
{119:98} তোমার সমস্ত হুকুম আমাকে দুশমনদের চেয়ে জ্ঞানবান করে; কারণ সেসব চিরকাল আমার।
{119:99} আমার সমস্ত শিক্ষকের চেয়ে আমি জ্ঞানবান, কেননা আমি তোমার নির্দেশগুলো ধ্যান করি।
{119:100} প্রাচীন লোক হতেও আমি বুদ্ধিমান, কারণ আমি তোমার আদেশমালা পালন করেছি।
{119:101} আমি সমস্ত কুপথ থেকে আমার চরণ নিবৃত্ত করেছি, যেন আমি তোমার কালাম পালন করি।
{119:102} আমি তোমার অনুশাসন-পথ থেকে ফিরে যাই নি, কারণ তুমিই আমাকে শিক্ষা দিয়াছ।
{119:103} তোমার বচনগুলো আমার রসনাতে কেমন মিষ্ট লাগে! তা আমার মুখে মধু হতেও মধুর!
{119:104} তোমার আদেশমালা দ্বারা আমার বুদ্ধিলাভ হয়, তাই আমি সমুদয় মিথ্যাপথ ঘৃণা করি।
{i119:105} নূন נ
{119:105} তোমার কালাম আমার চরণের প্রদীপ, আমার পথের আলো।
{119:106} আমি শপথ করেছি, স্থির করেছি, তোমার ধর্মময় সমস্ত অনুশাসন পালন করবো।
{119:107} আমি অতিশয় দুঃখার্ত; হে মাবুদ, তোমার কালাম অনুসারে আমাকে সঞ্জীবিত কর।
{119:108} হে মাবুদ, আরজ করি, আমার স্বেচ্ছায় দেওয়া মুখের সমস্ত উপহার গ্রাহ্য কর, ও তোমার সমস্ত অনুশাসন আমাকে শিক্ষা দাও।
{119:109} আমার প্রাণ নিরন্তর আমার হাতের মুঠোয় থাকে, তবুও আমি তোমার শরীয়ত ভুলে যাই না।
{119:110} দুষ্টরা আমার জন্য ফাঁদ পেতেছে, কিন্তু আমি তোমার আদেশমালা থেকে বিপথগামী হই না।
{119:111} তোমার নির্দেশগুলো আমি চিরতরে অধিকার করেছি, কারণ সেই সমস্ত আমার অন্তরের আনন্দ বৃদ্ধি করে।
{119:112} আমি তোমার বিধিগুলো পালন করতে মনকে অবনত করেছি, চিরকালের জন্য, শেষ পর্যন্ত।
{i119:113} শামেক ס
{119:113} আমি দ্বিমনাদের ঘৃণা করি, কিন্তু তোমার শরীয়ত মহব্বত করি।
{119:114} তুমি আমার অন্তরাল ও আমার ঢাল; আমি তোমার কালামে প্রত্যাশা রাখি।
{119:115} দুর্বৃত্তরা, আমার কাছ থেকে দূর হও; আমি আমার আল্লাহ্‌র সমস্ত হুকুম পালন করবো।
{119:116} তোমার কথা অনুসারে আমাকে ধারণ কর, তাতে বাঁচবো, আমাকে নিজের আশার বিষয়ে লজ্জিত হতে দিও না।
{119:117} আমাকে ধরে রাখ, তাতে রক্ষা পাব, আর তোমার বিধিগুলো সর্বদা মান্য করবো।
{119:118} তুমি তাদের সকলকে হেয়জ্ঞান করেছ, যারা তোমার বিধি-পথ থেকে ভুল পথে চলে; কেননা তাদের প্রবঞ্চনা অসার।
{119:119} তুমি দুনিয়ার সমস্ত দুষ্টকে আবর্জনার মত দূর করে থাক, তাই আমি তোমার নির্দেশগুলো ভালবাসি।
{119:120} তোমার ভয়ে আমার শরীর রোমাঞ্চিত হয়, তোমার বিচারগুলোতে আমি ভীত হই।
{i119:121} আয়েন ע
{119:121} আমি ন্যায়বিচার ও সঠিক কাজ করেছি, আমাকে জুলুমবাজদের হাতে তুলে দিও না।
{119:122} তুমি নিজের গোলামের মঙ্গল নিশ্চিত কর, অহঙ্কারীরা আমার প্রতি জুলুম না করুক।
{119:123} আমার চোখ ক্ষীণ হচ্ছে, তোমার উদ্ধারের জন্য, ও তোমার ধর্মময় প্রতিজ্ঞা পূর্ণতার জন্য।
{119:124} তোমার অটল মহব্বত অনুসারে তোমার গোলামের সঙ্গে ব্যবহার কর, আর তোমার বিধিগুলো আমাকে শিক্ষা দাও।
{119:125} আমি তোমার গোলাম, আমাকে বুদ্ধি দাও, যেন তোমার সমস্ত নির্দেশ বুঝতে পারি।
{119:126} মাবুদের কাজ করার সময় হল, কেননা লোকে তোমার শরীয়ত ভঙ্গ করেছে।
{119:127} সেজন্য আমি তোমার হুকুমগুলো ভালবাসি, সোনা থেকে, খাঁটি সোনা থেকেও তা ভালবাসি।
{119:128} সেজন্য আমি সর্ব বিষয়ে তোমার সমুদয় আদেশমালা শিরোধার্য জ্ঞান করি, সমস্ত মিথ্যাপথ ঘৃণা করি।
{i119:129} পে פ
{119:129} তোমার নির্দেশগুলো আশ্চর্য, এজন্য আমার প্রাণ সেগুলো পালন করে।
{119:130} তোমার কালাম প্রকাশিত হলে তা আলো দান করে, তা অমায়িকদেরকে বুদ্ধিমান করে।
{119:131} আমি মুখ খুলে শ্বাস ফেলছিলাম, কেননা তোমার হুকুমগুলোর আকাঙ্খা করছিলাম।
{119:132} আমার প্রতি ফির ও আমার প্রতি রহম কর, যেমন তোমার নামপ্রিয়দের প্রতি করে থাক।
{119:133} তোমার প্রতিজ্ঞা অনুসারে আমার পদক্ষেপ স্থির রাখ, কোন অধর্ম আমার উপরে কর্তৃত্ব না করুক।
{119:134} মানুষের জুলুম থেকে আমাকে মুক্ত কর, তাতে আমি তোমার আদেশমালা পালন করবো।
{119:135} তোমার গোলামের প্রতি তোমার মুখ উজ্জ্বল কর, এবং তোমার সমস্ত বিধি আমাকে শিক্ষা দাও।
{119:136} আমার চোখ থেকে পানির ধারা বইছে, কারণ লোকে তোমার শরীয়ত পালন করে না।
{i119:137} সাদে צ
{119:137} হে মাবুদ, তুমি ধর্মময় ও তোমার সমস্ত বিচার ন্যায্য।
{119:138} তুমি ধর্মশীলতায় এবং অতীব বিশ্বস্ততায় তোমার নির্দেশগুলো হুকুম করেছ।
{119:139} আমার গভীর আগ্রহ আমাকে গ্রাস করেছে, কারণ আমার দুশমনরা তোমার সমস্ত কালাম ভুলে গেছে।
{119:140} তোমার কালাম অতীব পরীক্ষাসিদ্ধ, তাই তোমার গোলাম তা মহব্বত করে।
{119:141} আমি ক্ষুদ্র ও অবজ্ঞাত, [কিন্তু] আমি তোমার আদেশমালা ভুলে যাই নি।
{119:142} তোমার ধর্মশীলতা চিরস্থায়ী, আর তোমার শরীয়ত সত্য।
{119:143} সঙ্কট ও দুর্দশা আমাকে পেয়ে বসেছে, [তবুও] তোমার সমস্ত হুকুম আমার আনন্দদায়ক।
{119:144} তোমার নির্দেশগুলো অনন্তকাল ধরে ধর্মময়; আমাকে বুদ্ধি দাও, তাতে আমি বাঁচব।
{i119:145} কফ ק
{119:145} আমি সর্বান্তঃকরণে ডেকেছি; হে মাবুদ, আমাকে উত্তর দাও, আমি তোমার বিধিগুলো পালন করবো।
{119:146} আমি তোমাকে ডেকেছি, আমাকে নিস্তার কর, তাতে আমি তোমার নির্দেশগুলো পালন করবো।
{119:147} আমি প্রভাতের আগেও উঠে আর্তনাদ করলাম, আমি তোমার কালামে ভরসা স্থাপন করেছি।
{119:148} আমার চোখ সমস্ত রাত উন্মীলিত ছিল, যেন তোমার প্রতিজ্ঞাগুলো ধ্যান করতে পারি।
{119:149} তোমার অটল মহব্বত অনুসারে আমার কথা শোন; হে মাবুদ, তোমার শাসন অনুসারে আমাকে সঞ্জীবিত কর।
{119:150} কুকর্মের অনুগামীরা নিকটবর্তী; তারা তোমার শরীয়ত থেকে দূরবর্তী।
{119:151} হে মাবুদ, তুমিই নিকটবর্তী, আর তোমার সমস্ত হুকুম সত্য।
{119:152} আমি তোমার নির্দেশগুলোর দ্বারা আগে থেকে জানি, তুমি চিরতরে সে সমস্ত স্থাপন করেছ।
{i119:153} রেশ ר
{119:153} আমার দুঃখ দেখ, আমাকে উদ্ধার কর, কেননা আমি তোমার শরীয়ত ভুলে যাই নি।
{119:154} আমার ঝগড়া নিষ্পত্তি কর, আমাকে মুক্ত কর, তোমার কালাম অনুসারে আমাকে সঞ্জীবিত কর।
{119:155} উদ্ধার দুষ্টরা থেকে দূরবর্তী, কারণ তারা তোমার বিধিগুলোর খোঁজ করে না।
{119:156} হে মাবুদ, তোমার করুণা বহুবিধ; তোমার সমস্ত শাসন অনুসারে আমাকে সঞ্জীবিত কর।
{119:157} আমার তাড়নাকারী ও বিপক্ষ অনেক, [তবুও] আমি তোমার নির্দেশগুলো থেকে বিপথগামী হই নি।
{119:158} আমি বিশ্বাসঘাতকদেরকে দেখে ঘৃণা করলাম, কারণ তারা তোমার কালাম পালন করে না।
{119:159} দেখ, আমি তোমার আদেশমালা কেমন ভালবাসি। মাবুদ, তোমার অটল মহব্বত অনুসারে আমাকে সঞ্জীবিত কর।
{119:160} তোমার কালামের সমষ্টি সত্য, তোমার ধর্মময় প্রত্যেক অনুশাসন চিরস্থায়ী।
{i119:161} শিন ש
{119:161} শাসনকর্তারা অকারণে আমাকে তাড়না করেছে, কিন্তু আমার মন তোমার কালামগুলোতে ভীত হয়।
{119:162} আমি তোমার কালামে আনন্দ করি, যেমন মহালুট পেলে লোকে আনন্দ করে।
{119:163} আমি মিথ্যাকে হিংসা করি, ঘৃণা করি, তোমার শরীয়ত ভালবাসি।
{119:164} আমি দিনে সাতবার তোমার প্রশংসা করি, তোমার ধর্মময় অনুশাসনগুলোর জন্য।
{119:165} যারা তোমার শরীয়ত ভালবাসে, তাদের পরম শান্তি হয়, তাদের হোঁচট লাগে না।
{119:166} মাবুদ, আমি তোমার উদ্ধারের প্রত্যাশা করেছি, ও তোমার সমস্ত হুকুম পালন করেছি।
{119:167} আমার প্রাণ তোমার নির্দেশগুলো পালন করেছে, আমি সেসব অতিশয় মহব্বত করি।
{119:168} আমি তোমার আদেশমালা ও নির্দেশগুলো পালন করেছি; কারণ আমার সমস্ত পথ তোমারই সম্মুখে।
{i119:169} তৌ ת
{119:169} হে মাবুদ, আমার কাতরোক্তি তোমার কাছে উপস্থিত হোক, তোমার কালাম অনুসারে আমাকে বুদ্ধি দাও।
{119:170} আমার ফরিয়াদ তোমার সম্মুখে উপস্থিত হোক, তোমার প্রতিজ্ঞা অনুসারে আমাকে উদ্ধার কর।
{119:171} আমার ওষ্ঠাধর প্রশংসা করুক, কারণ তুমি আমাকে তোমার সমস্ত বিধি শিক্ষা দিচ্ছ।
{119:172} আমার জিহ্বা তোমার মহিমা ঘোষণা করবে, যেহেতু তোমার সমস্ত হুকুম ধর্মময়।
{119:173} তোমার হাত আমার সহকারী হোক; কেননা আমি তোমার আদেশমালা মান্য করেছি।
{119:174} হে মাবুদ, আমি তোমার উদ্ধারের আকাঙ্খা করেছি, এবং তোমার শরীয়ত আমার হর্ষজনক।
{119:175} আমার প্রাণ জীবিত থাকুক, সে তোমার প্রশংসা করবে, আর তোমার সমস্ত অনুশাসন আমার সহকারী হোক।
{119:176} আমি হারানো ভেড়ার মত ভ্রান্ত হয়েছি; নিজের গোলামের খোঁজ কর; কেননা আমি তোমার হুকুমনামা ভুলে যাই নি।
{i120:1} জবুর
{120:1} আমি সঙ্কটে মাবুদকে ডাকলাম, তিনি আমাকে উত্তর দিলেন।
{120:2} হে মাবুদ, আমার প্রাণ মিথ্যাবাদী ওষ্ঠাধর থেকে, প্রতারক জিহ্বা থেকে উদ্ধার কর।
{120:3} হে প্রতারক জিহ্বা, তিনি তোমাকে কি দেবেন? তোমাকে বেশি কি যোগাবেন?
{120:4} বীরের ধারালো তীরগুলো, ও রোতম কাঠের জলন্ত কয়লা।
{120:5} হায় হায়, আমি মেশকে প্রবাস করছি, কায়দারের তাঁবুগুলোর কাছে বাস করছি।
{120:6} বহুকাল আমার প্রাণ এমন ব্যক্তির সঙ্গে বসবাস করেছে, যে শান্তি ঘৃণা করে।
{120:7} আমি শান্তিপ্রিয়, কিন্তু যখন কথা বলি, তখন ওরা যুদ্ধ চায়।
{i121:1} জবুর
{121:1} আমি পর্বতমালার দিকে চোখ তুলে তাকাব; কোথা থেকে আমার সাহায্য আসবে?
{121:2} মাবুদ থেকে আমার সাহায্য আসে, তিনি আসমান ও দুনিয়ার নির্মাণকর্তা।
{121:3} তিনি তোমার পা বিচলিত হতে দেবেন না, তোমার রক্ষক ঘুমে ঢুলে পড়বেন না।
{121:4} দেখ, যিনি ইসরাইলের রক্ষক, তিনি ঘুমে ঢুলে পড়েন না, ঘুমানও না।
{121:5} মাবুদই তোমার রক্ষক, মাবুদই তোমার ছায়া, তিনি তোমার দক্ষিণ পাশে আছেন।
{121:6} দিনে সূর্য তোমাকে আঘাত করবে না, রাতে চন্দ্রও করবে না।
{121:7} মাবুদ তোমাকে সমস্ত অমঙ্গল থেকে রক্ষা করবেন; তিনি তোমার প্রাণ রক্ষা করবেন।
{121:8} মাবুদ তোমার বাইরে যাওয়া ও তোমার ভিতরে আসা সুরক্ষিত রাখবেন, এখন থেকে চিরকাল পর্যন্ত।
{i122:1} জবুর
{122:1} আমি আনন্দিত হলাম, যখন লোকে আমাকে বললো, চল, আমরা মাবুদের গৃহে যাই।
{122:2} হে জেরুশালেম, তোমার দ্বারের ভিতরে আমাদের চরণ দণ্ডায়মান হল।
{122:3} হে জেরুশালেম, তুমি নির্মিত হয়েছ একত্র সংযুক্ত নগরের মত।
{122:4} সেই স্থানে বংশগুলো, মাবুদের বংশগুলো উঠে দাঁড়ায়, ইসরাইলকে দেওয়া নির্দেশের জন্য, মাবুদের নামের শুকরিয়া করার জন্য।
{122:5} কেননা সেই স্থানে বিচার করার সিংহাসনগুলো, দাউদ-কুলের সিংহাসনগুলো স্থাপিত।
{122:6} তোমরা জেরুশালেমের শান্তির জন্য মুনাজাত কর; যারা তোমাকে মহব্বত করে, তাদের কল্যাণ হোক।
{122:7} তোমার প্রাচীরের মধ্যে শান্তি হোক, তোমার উচ্চগৃহগুলোর মধ্যে কল্যাণ হোক।
{122:8} আমার ভাইদের ও মিত্রদের অনুরোধে আমি বলবো, তোমার মধ্যে শান্তি বর্তুক।
{122:9} আমাদের আল্লাহ্‌ মাবুদের গৃহের অনুরোধে আমি তোমার মঙ্গল চেষ্টা করবো।
{i123:1} জবুর
{123:1} আমি তোমার দিকে চোখ তুলে তাকিয়ে থাকি, তুমিই বেহেশতে সমাসীন।
{123:2} দেখ, মালিকের হাতের প্রতি যেমন গোলামদের দৃষ্টি, কর্ত্রীর হাতের প্রতি যেমন বাঁদীর দৃষ্টি, তেমনি আমাদের আল্লাহ্‌ মাবুদের প্রতি আমাদের দৃষ্টি, যত দিন না তিনি আমাদের প্রতি করুণা করেন।
{123:3} আমাদের করুণা কর, হে মাবুদ, করুণা কর, কেননা আমরা অবজ্ঞায় নিতান্ত পূর্ণ হয়েছি।
{123:4} আমাদের প্রাণ নিতান্ত পূর্ণ হয়েছে, আরামে থাকা লোকদের বিদ্রূপে, অহঙ্কারীদের অবজ্ঞায়।
{i124:1} জবুর
{124:1} যদি মাবুদ আমাদের সপক্ষ না হতেন, — ইসরাইল এই কথা বলুক —
{124:2} যদি মাবুদ আমাদের সপক্ষ না হতেন, যখন লোকেরা আমাদের বিরুদ্ধে উঠেছিল,
{124:3} তখন তারা আমাদেরকে জীবতাবস্থায় গ্রাস করতো, যখন আমাদের প্রতি তাদের ক্রোধ প্রজ্বলিত হত।
{124:4} তখন পানি আমাদেরকে প্লাবিত করতো, স্রোত আমাদের প্রাণের উপর দিয়ে বয়ে যেত;
{124:5} তখন প্রচণ্ড জলোচ্ছাস আমাদের প্লাবিত করে বয়ে যেত।
{124:6} মাবুদ ধন্য হোন, তিনি আমাদেরকে ওদের সম্মুখে খাদ্য হিসেবে তুলে দেন নি।
{124:7} আমাদের প্রাণ ব্যাধের ফাঁদ থেকে পাখির মত রক্ষা পেয়েছে; ফাঁদ ছিঁড়েছে, আর আমরা রক্ষা পেয়েছি।
{124:8} মাবুদের নামে আমাদের সাহায্য, তিনি আসমান ও দুনিয়ার নির্মাণকর্তা।
{i125:1} জবুর
{125:1} যারা মাবুদের উপর নির্ভর করে, তারা সিয়োন পর্বতের মত, যা অটল ও চিরস্থায়ী।
{125:2} জেরুশালেমের চারদিকে পর্বতমালা আছে, আর মাবুদ তাঁর লোকদের চারদিকে আছেন, এখন থেকে অনন্তকাল পর্যন্ত আছেন।
{125:3} কেননা নাফরমানীর রাজদণ্ড ধার্মিকদের অধিকারের উপরে থাকবে না, যেন ধার্মিকেরা অন্যায়ে হস্তক্ষেপ না করে।
{125:4} হে মাবুদ! তাদের মঙ্গল কর, যারা মঙ্গল স্বভাবের, সরলচিত্তদের মঙ্গল কর।
{125:5} কিন্তু যারা নিজেদের বাঁকা পথ অনুসরণ করে, মাবুদ তাদেরকে দুর্বৃত্তদের সহপথিক করবেন। ইসরাইলের উপরে শান্তি বর্তুক।
{i126:1} জবুর
{126:1} মাবুদ যখন সিয়োনের বন্দীদেরকে ফিরালেন, তখন আমরা স্বপ্নদর্শকদের মত হলাম।
{126:2} তৎকালে আমাদের মুখ হাস্যে পূর্ণ হল, আমাদের জিহ্বা আনন্দগানে পূর্ণ হল; তৎকালে জাতিদের মধ্যে লোকে বললো, মাবুদ ওদের জন্য অজস্র মহৎ কাজ করেছেন।
{126:3} মাবুদ আমাদের জন্য প্রচুর মহৎ কাজ করেছেন, সেজন্য আমরা আনন্দিত হয়েছি।
{126:4} হে মাবুদ! আমাদের বন্দীদেরকে ফিরিয়ে আন, দক্ষিণ দেশের পানির স্রোতের মত ফিরিয়ে আন।
{126:5} যারা চোখের পানির সঙ্গে বীজ বপন করে, তারা আনন্দগানসহ শস্য কাটবে।
{126:6} যে ব্যক্তি কাঁদতে কাঁদতে বপনীয় বীজ নিয়ে বাইরে যায়, সে আনন্দগানসহ তার ফসলের আঁটি নিয়ে আবশ্যই আসবে।
{i127:1} জবুর
{127:1} যদি মাবুদ বাড়ি নির্মাণ না করেন, তবে নির্মাতারা বৃথাই পরিশ্রম করে; যদি মাবুদ নগর রক্ষা না করেন, রক্ষক বৃথাই জেগে থাকে।
{127:2} বৃথাই তোমরা খুব ভোরে উঠ ও বিলম্বে শয়ন কর, এবং পরিশ্রমের খাদ্য ভোজন কর, তিনি তাঁর প্রিয়পাত্রকে নিদ্রা দান করেন।
{127:3} দেখ, সন্তানেরা মাবুদের দেওয়া অধিকার, গর্ভের ফল তাঁর দেওয়া পুরস্কার।
{127:4} যেমন বীরের হাতে বাণগুলো, তেমনি যৌবনের সন্তানেরা।
{127:5} সুখী সেই পুরুষ, যার তূণ এরকম বাণে পরিপূর্ণ; তারা লজ্জিত হবে না, যখন তারা তোরণদ্বারে দুশমনদের সঙ্গে কথা বলে।
{i128:1} জবুর
{128:1} সুখী সেই জন, যে কেউ মাবুদকে ভয় করে, যে তাঁর সকল পথে চলে।
{128:2} বাস্তবিক তুমি নিজের হাতের পরিশ্রমের ফল ভোগ করবে, তুমি সুখী হবে ও তোমার মঙ্গল হবে।
{128:3} তোমার বাড়ির অন্তঃপুরে তোমার স্ত্রী ফলবতী আঙ্গুরলতার মত হবে, তোমার মেঝের চারদিকে তোমার সন্তানেরা জলপাই গাছের চারার মত হবে।
{128:4} দেখ, যে ব্যক্তি মাবুদকে ভয় করে, সে এভাবে দোয়া লাভ করে।
{128:5} মাবুদ সিয়োন থেকে তোমাকে দোয়া করুন, যেন তুমি সারা জীবন জেরুশালেমের মঙ্গল দেখতে পাও,
{128:6} এবং তোমার সন্তানদের বংশ দেখতে পাও। ইসরাইলের উপরে শান্তি বর্তুক।
{i129:1} জবুর
{129:1} আমার বাল্যকাল থেকে লোকে আমার উপর অনেক জুলুম করেছে, — ইসরাইল এই কথা বলুক —
{129:2} আমার বাল্যকাল থেকে লোকে আমার উপর অনেক জুলুম করেছে, তবুও আমার উপরে জয়ী হতে পারে নি।
{129:3} কৃষকেরা আমার আমার পিঠ চষে ফেলেছে, তারা দীর্ঘ সীতা কেটেছে।
{129:4} মাবুদ ধর্মময়; তিনি দুষ্টদের বাঁধন কেটে ফেলেছেন।
{129:5} সেই সকলে লজ্জিত হোক, পিছু হটে যাক, যারা সিয়োনকে হিংসা করে।
{129:6} তারা ছাদের উপরিস্থ ঘাসের মত হোক, যা বৃদ্ধি পেতে না পেতেই শুকিয়ে যায়;
{129:7} শস্যকর্তনকারী তাতে নিজের মুঠি ভরতে পারে না, আঁটিবন্ধনকারী তার কোঁচড়ও পূর্ণ করতে পারে না।
{129:8} আর পথিকেরা বলে না, মাবুদের দোয়া তোমাদের প্রতি বর্তুক! আমরা মাবুদের নামে তোমাদের দোয়া করি।
{i130:1} জবুর
{130:1} হে মাবুদ, আমি গভীর তলদেশ থেকে তোমাকে ডেকেছি।
{130:2} হে মালিক, আমার কথা শোন, আমার ফরিয়াদে তুমি কান দাও।
{130:3} হে মাবুদ, তুমি যদি অপরাধগুলো ধর, তবে হে মালিক, কে দাঁড়াতে পারবে?
{130:4} কিন্তু তোমার কাছে মাফ আছে, যেন লোকে তোমাকে ভক্তিপূর্ণ ভয় করে।
{130:5} আমি মাবুদের অপেক্ষা করছি; আমার প্রাণ অপেক্ষা করছে; আমি তাঁর কালামে প্রত্যাশা করছি।
{130:6} প্রহরীরা যেরূপ প্রত্যুষের, হ্যাঁ, প্রহরীরা যেরূপ প্রত্যুষের জন্য আকাঙ্খী, আমার প্রাণ প্রভুর জন্য তার চেয়েও বেশি আকাঙ্খা করে।
{130:7} ইসরাইল, মাবুদের উপর প্রত্যাশা রাখ; কেননা মাবুদের কাছে অটল মহব্বত আছে; আর তাঁর কাছে সমপূর্ণ মুক্তি আছে।
{130:8} আর তিনিই ইসরাইলকে মুক্ত করবেন, তার সমস্ত অপরাধ থেকে মুক্ত করবেন।
{i131:1} জবুর
{131:1} হে মাবুদ, আমার হৃদয় গর্বিত নয়, আমার দৃষ্টি উদ্ধত নয়, আমি ব্যাপৃত হই নি মহৎ বিষয়ে, আমার বোধের অতীত আশ্চর্য আশ্চর্য বিষয়ে।
{131:2} আমি আমার প্রাণকে শান্ত ও স্থির করেছি, সেই শিশুর মত, যে স্তন্য ত্যাগ করে মায়ের সঙ্গে আছে, আমার প্রাণ ঐরূপ স্তন্যত্যাগী শিশুর মত আমার সঙ্গে আছে।
{131:3} হে ইসরাইল, মাবুদের উপর প্রত্যাশা রাখ, এখন থেকে অনন্তকাল পর্যন্ত।
{i132:1} জবুর
{132:1} হে মাবুদ, তুমি দাউদের পক্ষে তাঁর সমস্ত কষ্ট স্মরণ কর।
{132:2} তিনি তো মাবুদের কাছে শপথ করেছিলেন, ইয়াকুবের এক বীরের কাছে মানত করেছিলেন;
{132:3} আমি নিজের গৃহ-তাঁবুতে প্রবেশ করবো না, নিজের পালঙ্কে উঠবো না;
{132:4} আমি নিজের চোখকে নিদ্রা যেতে দেব না, চোখের পাতাকে তন্দ্রা মগ্ন হতে দেব না,
{132:5} যতদিন না দেখতে পাই মাবুদের জন্য একটি স্থান, ইয়াকুবের এক বীরের জন্য একটি আবাস।
{132:6} দেখ, আমরা ইফ্রাথায় তার সংবাদ শুনেছিলাম, অরণ্যের ক্ষেতে তা পেয়েছি।
{132:7} এসো, আমরা তাঁর আবাসে যাই, তাঁর পাদপীঠে সেজ্‌দা করি।
{132:8} হে মাবুদ, উঠ, তোমার বিশ্রাম-স্থানে এসো, তুমি ও তোমার শক্তির সিন্দুক এসো।
{132:9} তোমার ইমামরা ধার্মিকতা-পরিহিত হোক, তোমার ভক্তরা আনন্দগান করুক।
{132:10} তুমি তোমার গোলাম দাউদের অনুরোধে তোমার অভিষিক্ত ব্যক্তিকে ফিরিয়ে দিও না।
{132:11} মাবুদ দাউদের কাছে সত্যে কসম খেয়েছেন, তিনি তা থেকে ফিরবেন না, আমি তোমার নিজের বংশের এক জনকে তোমার সিংহাসনে বসাব।
{132:12} তোমার সন্তানরা যদি পালন করে আমার নিয়ম, আর আমার নির্দেশ, যা আমি তাদেরকে হুকুম করি, তবে তাদের সন্তানরাও চিরতরে তোমার সিংহাসনে উপবিষ্ট থাকবে।
{132:13} কারণ মাবুদ সিয়োনকে মনোনীত করেছেন, তিনি তাঁর নিবাসের জন্য তার আকাঙ্খা করেছেন।
{132:14} এই আমার চিরকালের বিশ্রামস্থান, আমি এই স্থানে বাস করবো, যেহেতু তা-ই বাসনা করেছি।
{132:15} আমি তার ভক্ষ্যে প্রচুর দোয়া করবো, তার দরিদ্রদেরকে খাদ্য দান করে তৃপ্ত করবো।
{132:16} আমি তার ইমামদেরকেও উদ্ধারের পোশাক পরাব; তার ভক্তরা উচ্চৈঃস্বরে আনন্দগান করবে।
{132:17} আমি সেখানে দাউদের জন্য একটি শৃঙ্গ নির্মাণ করবো; আমি আমার অভিষিক্ত ব্যক্তির জন্য একটি প্রদীপ সাজিয়েছি।
{132:18} আমি তার দুশমনদেরকে লজ্জা-পরিহিত করবো; কিন্তু তার মাথায় মুকুট শোভা পাবে।
{i133:1} জবুর
{133:1} দেখ, এ কেমন উত্তম ও কেমন মনোহর যে, ভাইয়েরা একত্রে ঐক্যে বাস করে!
{133:2} তা মাথায় ঢেলে দেওয়া উৎকৃষ্ট তেলের মত, যা দাড়িতে, হারুনের দাড়িতে ঝরে পড়লো, তাঁর পোশাকের গলায় ঝরে পড়লো।
{133:3} তা হর্মোণের শিশিরের মত, যা সিয়োন পর্বতে ঝরে পড়ে; কারণ সেখানে মাবুদ তাঁর দোয়া হুকুম করলেন, অনন্তকালের জন্য জীবন হুকুম করলেন।
{i134:1} জবুর
{134:1} এসো, হে মাবুদের সমস্ত গোলাম, তোমরা, যারা রাতের বেলায় মাবুদের গৃহে দাঁড়িয়ে থাক, তোমরা মাবুদের শুকরিয়া আদায় কর।
{134:2} তোমরা পবিত্র স্থানের দিকে নিজের নিজের হাত উত্তোলন কর, ও মাবুদের শুকরিয়া আদায় কর।
{134:3} মাবুদ সিয়োন থেকে তোমাকে দোয়া করুন, তিনি আসমান ও দুনিয়ার নির্মাণকর্তা।
{i135:1} জবুর
{135:1} মাবুদের প্রশংসা হোক! মাবুদের নামের প্রশংসা কর, হে মাবুদের গোলামেরা, তোমরা তাঁর প্রশংসা কর;
{135:2} তোমরা, যারা মাবুদের গৃহে দাঁড়িয়ে থাক, আমাদের আল্লাহ্‌র গৃহ-প্রাঙ্গণে দাঁড়িয়ে থাক।
{135:3} মাবুদের প্রশংসা কর, কেননা মাবুদ মঙ্গলময়; তাঁর নামের উদ্দেশে কাওয়ালী কর, কেননা তা মনোহর।
{135:4} কারণ মাবুদ তাঁর জন্য ইয়াকুবকে, নিজস্ব অধিকার বলে ইসরাইলকে মনোনীত করেছেন।
{135:5} আমি তো জানি, মাবুদ মহান, আমাদের প্রভু সমস্ত দেবতার চেয়ে মহান।
{135:6} মাবুদ যা ইচ্ছা করেছেন, তা-ই করেছেন, আসমানে, দুনিয়াতে, সমুদ্রগুলোতে ও সমস্ত জলধি-মধ্যে করেছেন।
{135:7} তিনি দুনিয়ার প্রান্ত থেকে বাষ্প উত্থাপন করেন, তিনি বৃষ্টির জন্য বিদ্যুৎ উৎপন্ন করেন, তাঁর ভাণ্ডার থেকে বায়ু বের করে আনেন।
{135:8} তিনি মিসরের প্রথমজাতদের আঘাত করেছিলেন, মানুষ ও পশু উভয়ের মধ্যে।
{135:9} হে মিসর! তিনি তোমার মধ্যে চিহ্ন ও লক্ষণমালা পাঠিয়েছিলেন, ফেরাউনের ও তাঁর সমস্ত গোলামের বিরুদ্ধে।
{135:10} তিনি আঘাত করেছিলেন বড় বড় জাতিকে, হত্যা করেছিলেন বিক্রমী বাদশাহ্‌দেরকে;
{135:11} আমোরীয়দের বাদশাহ্‌ সীহোনকে, বাশনের বাদশাহ্‌ ওগকে ও কেনানের সমস্ত রাজ্যকে।
{135:12} তিনি তাদের দেশ অধিকার হিসেবে দিলেন, নিজের লোক ইসরাইলের অধিকার হিসেবে দিলেন।
{135:13} হে মাবুদ, তোমার নাম অনন্তকালস্থায়ী, হে মাবুদ, পুরুষানুক্রমে লোকেরা তোমাকে স্মরণ করবে।
{135:14} কারণ মাবুদ তাঁর লোকদের বিচার করবেন, তাঁর গোলামদের উপরে সদয় হবেন।
{135:15} জাতিদের সমস্ত মূর্তি রূপা ও সোনার তৈরি, সেগুলো মানুষের হাতের কাজ।
{135:16} মুখ থাকতেও তারা কথা বলে না; চোখ থাকতেও দেখতে পায় না;
{135:17} কান থাকতেও শুনতে পায় না; তাদের মুখে শ্বাসমাত্রও নেই।
{135:18} যেমন তারা, তেমনি হবে তাদের নির্মাতারা, আর যে কেউ সেগুলোর উপর নির্ভর করে।
{135:19} হে ইসরাইলের কুল, মাবুদের শুকরিয়া আদায় কর; হে হারুনের কুল, মাবুদের শুকরিয়া আদায় কর;
{135:20} হে লেবির কুল, মাবুদের শুকরিয়া আদায় কর; হে মাবুদের ভয়কারীরা, মাবুদের শুকরিয়া আদায় কর।
{135:21} মাবুদ ধন্য হোন সিয়োন থেকে, তিনি জেরুশালেমে বাস করেন। মাবুদের প্রশংসা হোক!
{i136:1} জবুর
{136:1} তোমরা মাবুদের শুকরিয়া কর, কেননা তিনি মঙ্গলময়; — তাঁর অটল মহব্বত অনন্তকালস্থায়ী —
{136:2} দেবতাদের আল্লাহ্‌র শুকরিয়া কর; — তাঁর অটল মহব্বত অনন্তকালস্থায়ী —
{136:3} প্রভুদের প্রভুকে শুকরিয়া দাও; — তাঁর অটল মহব্বত অনন্তকালস্থায়ী —
{136:4} যিনি একা মহৎ মহৎ অলৌকিক কাজ করেন; — তাঁর অটল মহব্বত অনন্তকালস্থায়ী —
{136:5} যিনি বুদ্ধি দ্বারা আসমান নির্মাণ করেছেন; — তাঁর অটল মহব্বত অনন্তকালস্থায়ী —
{136:6} যিনি পানির উপরে দুনিয়া বিস্তার করেছেন; — তাঁর অটল মহব্বত অনন্তকালস্থায়ী —
{136:7} যিনি বড় বড় জ্যোতিষ্ক নির্মাণ করেছেন; — তাঁর অটল মহব্বত অনন্তকালস্থায়ী —
{136:8} যিনি দিনে কর্তৃত্ব করবার জন্য সূর্য নির্মাণ করেছেন; — তাঁর অটল মহব্বত অনন্তকালস্থায়ী —
{136:9} রাতে কর্তৃত্ব করবার জন্য চন্দ্র ও তারা নির্মাণ করেছেন; — তাঁর অটল মহব্বত অনন্তকালস্থায়ী —
{136:10} যিনি মিসরের প্রথমজাতদের আঘাত করলেন; — তাঁর অটল মহব্বত অনন্তকালস্থায়ী —
{136:11} এবং তাদের মধ্য থেকে ইসরাইলকে বের করে আনলেন; — তাঁর অটল মহব্বত অনন্তকালস্থায়ী —
{136:12} শক্তিশালী হাত ও বাড়িয়ে দেওয়া বাহু দ্বারাই আনলেন; — তাঁর অটল মহব্বত অনন্তকালস্থায়ী —
{136:13} যিনি লোহিত সাগরকে দু’ভাগ করলেন; — তাঁর অটল মহব্বত অনন্তকালস্থায়ী —
{136:14} এবং তার মধ্য দিয়ে ইসরাইলকে পার করলেন; — তাঁর অটল মহব্বত অনন্তকালস্থায়ী —
{136:15} কিন্তু ফেরাউন ও তাঁর বাহিনীকে লোহিত সাগরে ঠেলে দিলেন; — তাঁর অটল মহব্বত অনন্তকালস্থায়ী —
{136:16} যিনি নিজের প্রজাদেরকে মরুভূমির মধ্য দিয়ে গমন করালেন; — তাঁর অটল মহব্বত অনন্তকালস্থায়ী —
{136:17} যিনি মহান বাদশাহ্‌দেরকে আঘাত করলেন; — তাঁর অটল মহব্বত অনন্তকালস্থায়ী —
{136:18} প্রতাপান্বিত বাদশাহ্‌দেরকে হত্যা করলেন; — তাঁর অটল মহব্বত অনন্তকালস্থায়ী —
{136:19} আমোরীয়দের বাদশাহ্‌ সীহোনকে, — তাঁর অটল মহব্বত অনন্তকালস্থায়ী —
{136:20} ও বাশনের বাদশাহ্‌ ওগকে হত্যা করলেন; — তাঁর অটল মহব্বত অনন্তকালস্থায়ী —
{136:21} এবং তাদের দেশ অধিকার হিসেবে দিলেন, — তাঁর অটল মহব্বত অনন্তকালস্থায়ী —
{136:22} নিজের গোলাম ইসরাইলকে অধিকার হিসেবে দিলেন; — তাঁর অটল মহব্বত অনন্তকালস্থায়ী —
{136:23} তিনি আমাদের হীনাবস্থায় আমাদেরকে স্মরণ করলেন; — তাঁর অটল মহব্বত অনন্তকালস্থায়ী —
{136:24} দুশমনদের থেকে আমাদের উদ্ধার করলেন; — তাঁর অটল মহব্বত অনন্তকালস্থায়ী —
{136:25} তিনি সমস্ত প্রাণীকে আহার দেন; — তাঁর অটল মহব্বত অনন্তকালস্থায়ী —
{136:26} তোমরা বেহেশতের আল্লাহ্‌র শুকরিয়া কর; — তাঁর অটল মহব্বত অনন্তকালস্থায়ী।
{i137:1} জবুর
{137:1} ব্যাবিলনীয় নদীগুলোর তীরে, সেখানে আমরা বসতাম আর কাঁদতাম, যখন সিয়োনকে মনে পড়তো।
{137:2} আমরা সেই স্থানের বাইশী গাছে নিজ নিজ বীণা টাঙ্গিয়ে রাখতাম।
{137:3} কারণ যারা আমাদের বন্দী করে নিয়ে গেছে তারা আমাদের কাছে গজল শুনতে চাইত, আমাদের জুলুমকারীরা আনন্দের আওয়াজ শুনতে চাইত, বলতো, ‘আমাদের কাছে সিয়োনের একটা গজল গাও।’
{137:4} আমরা কেমন করে বিজাতীয় ভূমিতে মাবুদের গজল গাইতে পারি?
{137:5} জেরুশালেম, যদি আমি তোমাকে ভুলে যাই, আমার ডান হাতও আমাকে ভুলে যাক।
{137:6} আমার জিহ্বা তালুতে সংলগ্ন হোক, যদি আমি তোমাকে মনে না করি, যদি আমার পরমানন্দ থেকে জেরুশালেমকে বেশি মহব্বত না করি।
{137:7} হে মাবুদ, জেরুশালেমের পতনের দিন ইদোম-সন্তানেরা কি করেছিল তা স্মরণ কর; তারা বলেছিল, ‘উৎপাটন কর, ওর মূল পর্যন্ত উৎপাটন কর।’
{137:8} হে ব্যাবিলন-কন্যা, হে বিনাশপাত্রি, সুখী সেই, যে তোমাকে সেরকম প্রতিফল দেবে, যেরকম তুমি আমাদের প্রতি করেছ।
{137:9} সুখী সেই, যে তোমার শিশুদেরকে ধরে, আর শৈলের উপরে আছড়ায়।
{i138:1} জবুর
{138:1} হে মাবুদ, আমি সর্বান্তঃকরণে তোমার প্রশংসা করবো, দেবতাদের সাক্ষাতে তোমার নাম ঘোষণা করবো।
{138:2} তোমর পবিত্র বায়তুল-মোকাদ্দসের অভিমুখে সেজ্‌দা করবো, তোমার অটল মহব্বত ও তোমার বিশ্বস্ততার জন্য তোমার নামের শুকরিয়া করবো; কেননা তোমার সমস্ত বস্তুর উপরে তুমি তোমার নাম ও কালাম মহিমান্বিত করেছ।
{138:3} যেদিন আমি ডাকলাম, তুমি আমাকে উত্তর দিলে, আমার প্রাণে শক্তি দিয়ে আমাকে উৎসাহযুক্ত করলে।
{138:4} হে মাবুদ, দুনিয়ার সমস্ত বাদশাহ্‌ তোমার প্রশংসা করবে, কারণ তারা তোমার মুখের কালাম শুনেছে।
{138:5} তারা মাবুদের পথগুলোর বিষয় নিয়ে গজল গাইবে, কেননা মাবুদের গৌরব মহৎ।
{138:6} কারণ মাবুদ উঁচু, তবুও অবনতের প্রতি দৃষ্টি রাখেন, কিন্তু গর্বিতকে দূর থেকে জানেন।
{138:7} যদিও আমি সঙ্কটের মধ্য দিয়ে গমন করি, তবু তুমি আমাকে রক্ষা করে থাক আমার দুশমনদের ক্রোধের হাত থেকে; তুমি তোমার হাত বাড়িয়ে দাও, এবং তোমার দক্ষিণ হাত দিয়ে আমাকে উদ্ধার কর।
{138:8} মাবুদ আমার পক্ষে সকলই সিদ্ধ করবেন; হে মাবুদ, তোমার অটল মহব্বত অনন্তকালস্থায়ী; তোমার স্বহস্তের কাজ পরিত্যাগ করো না।
{i139:1} জবুর
{139:1} হে মাবুদ, তুমি আমাকে অনুসন্ধান করেছ, আর আমাকে জেনেছ।
{139:2} তুমিই আমার উপবেশন ও আমার উত্থান জান, তুমি দূর থেকে আমার সঙ্কল্প বুঝতে পার।
{139:3} তুমি আমার পথ ও আমার শয়ন তদন্ত করে থাক, আমার সমস্ত পথ ভালভাবে জান।
{139:4} যখন আমার জিহ্বাতে একটি কথাও নেই, হে মাবুদ, তুমি তার সবকিছুই জান।
{139:5} তুমি আমার চারপাশ ঘিরে রেখেছে, আমার উপরে তোমার হাত রেখেছ।
{139:6} এই জ্ঞান আমার কাছে অতি আশ্চর্য, তা উঁচু, আমার বোধের অগম্য।
{139:7} আমি তোমার রূহ্‌ থেকে কোথায় যাব? তোমার সাক্ষাৎ থেকে কোথায় পালাব?
{139:8} যদি বেহেশতে গিয়ে উঠি, সেখানে তুমি; যদি পাতালে বিছানা পাতি, সেখানেও তুমি।
{139:9} যদি অরুণের পাখায় আরোহণ করি, যদি সমুদ্রের পরপ্রান্তে বাস করি,
{139:10} সেখানেও তোমার হাত আমাকে চালাবে, তোমার ডান হাত আমাকে ধরবে।
{139:11} যদি বলি, ‘আঁধার আমাকে ঢেকে ফেলবে, আমার চারদিকে আলোকময় রাত হবে’,
{139:12} বাস্তবিক অন্ধকারও তোমার কাছে অন্ধকার নয়, বরং রাত দিনের মত উজ্জ্বল; অন্ধকার ও আলো উভয়ই সমান।
{139:13} বস্তুত তুমিই আমার সকল কিছু সৃষ্টি করেছ; তুমি মাতৃগর্ভে আমাকে বুনেছিলে।
{139:14} আমি তোমার প্রশংসা করবো, কেননা আমি ভয়াবহরূপে ও আশ্চর্যরূপে নির্মিত; তোমার সমস্ত কাজ আশ্চর্য, তা আমার প্রাণ বিলক্ষণ জানে।
{139:15} আমার দেহ তোমার কাছ থেকে লুকিয়ে ছিল না, যখন আমি গোপনে নির্মিত হচ্ছিলাম, দুনিয়ার অধঃস্থানে শিল্পীত হচ্ছিলাম।
{139:16} তোমার চোখ আমাকে পিণ্ডাকার দেখেছে, তোমার কিতাবে সমস্তই লেখা ছিল, যা দিন দিন গঠিত হচ্ছিল, যখন সেই সবের একটিও ছিল না।
{139:17} হে আল্লাহ্‌, আমার পক্ষে তোমার সমস্ত সঙ্কল্প কেমন মূল্যবান। তার সমষ্টি কেমন বেশি!
{139:18} গণনা করলে তা বালুকার চেয়ে বহুসংখ্যক হয়; আমি যখন জেগে উঠি, তখনও তোমার কাছে থাকি।
{139:19} হে আল্লাহ্‌, তুমি নিশ্চয়ই দুষ্টকে হত্যা করবে; হে রক্তপাতীরা, আমার কাছ থেকে দূর হও —
{139:20} তারা দুষ্টভাবে তোমার নাম উচ্চারণ করে; তোমার দুশমনেরা তা অনর্থক গ্রহণ করে।
{139:21} হে মাবুদ, যারা তোমাকে হিংসা করে, আমি কি তাদেরকে হিংসা করি না? যারা তোমার বিরুদ্ধে দাঁড়ায়, তাদের প্রতি কি আমি বিরক্ত হই না?
{139:22} আমি সম্পূর্ণভাবে তাদেরকে হিংসা করি; তাদেরকে আমারই দুশমন মনে করি।
{139:23} হে আল্লাহ্‌, আমাকে অনুসন্ধান কর, আর আমার অন্তঃকরণের অবস্থা জেনে নাও; আমাকে পরীক্ষা কর, আমার সমস্ত চিন্তার কথা জেনে নাও;
{139:24} আর দেখ, আমাতে নাফরমানীর পথ পাওয়া যায় কি না, এবং নিত্যস্থায়ী পথে আমাকে গমন করাও।
{i140:1} জবুর
{140:1} হে মাবুদ, দুর্বৃত্ত থেকে আমাকে উদ্ধার কর, দুর্জন থেকে আমাকে রক্ষা কর।
{140:2} তারা মনে মনে দুষ্ট কল্পনা করে। প্রতিদিন যুদ্ধের উন্মাদনা সৃষ্টি করে।
{140:3} তারা সাপের মত নিজ নিজ জিহ্বা ধারালো করেছে, তাদের ওষ্ঠাধরের নিম্নভাগে কালসাপের বিষ থাকে। [সেলা।]
{140:4} হে মাবুদ, দুষ্টের হাত থেকে আমাকে পাহারা দাও, দুর্জন থেকে আমাকে রক্ষা কর; তারা আমার পা ফাঁদে ফেলবার সঙ্কল্প করেছে।
{140:5} অহঙ্কারীরা গোপনে আমার জন্য ফাঁদ ও দড়ি প্রস্তুত করেছে, তারা পথের পাশে জাল পেতেছে, আমার জন্য ফাঁদ বসিয়েছে। [সেলা।]
{140:6} আমি মাবুদকে বললাম, তুমি আমার আল্লাহ্‌; হে মালিক, আমার ফরিয়াদে কান দাও।
{140:7} হে সার্বভৌম মাবুদ, আমার শক্তিশালী উদ্ধারকর্তা, যুদ্ধের দিনে তুমি আমার মাথা আচ্ছাদন করেছ।
{140:8} হে মাবুদ, দুষ্টের বাসনা পূর্ণ করো না; তার সঙ্কল্প সিদ্ধ করো না, পাছে তারা গর্বিত হয়। [সেলা।]
{140:9} যারা আমাকে ঘিরে ফেলে, তাদের মাথা তাদের ওষ্ঠাধরের জোর-জুলুমে আচ্ছাদিত হোক;
{140:10} তাদের উপরে জ্বলন্ত অঙ্গার পড়ুক, তারা নিক্ষিপ্ত হোক অগ্নিতে, নিক্ষিপ্ত হোক গভীর খাতে, যতে আর না ওঠে।
{140:11} দুনিয়াতে নিন্দুকেরা স্থির থাকতে পারবে না; অমঙ্গল দুর্জনকে নিপাত করার জন্য মৃগয়া করবে।
{140:12} আমি জানি, মাবুদ দুঃখীর ঝগড়া, ও দরিদ্রবর্গের বিচার নিষ্পন্ন করবেন।
{140:13} ধার্মিকেরা অবশ্য তোমার নামের শুকরিয়া করবে; সরল লোকেরা তোমার সাক্ষাতে বাস করবে।
{i141:1} জবুর
{141:1} হে মাবুদ, আমি তোমাকে ডাকছি, আমার পক্ষে ত্বরা কর; আমি তোমাকে ডাকলে আমার ডাকে কান দাও।
{141:2} আমার মুনাজাত তোমার সম্মুখে সুগন্ধি ধূপরূপে, আমার অঞ্জলি-প্রসারণ সান্ধ্য উপহাররূপে সাজান হোক।
{141:3} হে মাবুদ, আমার মুখে প্রহরী নিযুক্ত কর, আমার ওষ্ঠাধরের দরজা রক্ষা কর।
{141:4} কোন মন্দ বিষয়ে আমার চিত্তকে প্রবৃত্ত হতে দিও না, আমি যেন অধর্মাচারী লোকদের সঙ্গে দুষ্কর্মে ব্যাপৃত না হই, এবং ওদের সুস্বাদু খাদ্য ভোজন না করি।
{141:5} ধার্মিক লোক আমাকে প্রহার করুক, বিশ্বস্ত লোক আমাকে সংশোধন করুক, দুষ্টদের তেল আমাকে অভিষেক না করুক, কেননা সব সময় আমার মুনাজাত তাদের নাফরমানী কাজের বিরুদ্ধতা করবে।
{141:6} ওদের শাসনকর্তাদের শৈলের পাশে ফেলে দেওয়া হোক, আর ওরা তখন শুনুক, আমার কথা কত মধুর।
{141:7} ভূমির কর্ষক ও খননকারী যেমন করে, তেমনি পাতালের মুখে আমাদের সমস্ত অস্থি ছড়িয়ে পড়েছে।
{141:8} বাস্তবিক, হে সার্বভৌম মাবুদ, আমার চোখ তোমার দিকে নিবদ্ধ; আমি তোমারই মধ্যে আশ্রয় নিয়েছি, আমার প্রাণ বিনষ্ট করো না।
{141:9} আমার জন্য পাতা ফাঁদ থেকে, দুর্বৃত্তদের যন্ত্র থেকে, আমাকে রক্ষা কর।
{141:10} দুষ্ট লোকেরা নিজেদেরই জালে নিজেরাই ধরা পড়ুক; সেই অবসরে আমি উত্তীর্ণ হব।
{i142:1} জবুর
{142:1} আমি চিৎকার করে মাবুদের কাছে কান্নাকাটি করি, আমি চিৎকার করে মাবুদের কাছে ফরিয়াদ করি।
{142:2} আমি তাঁর কাছে আমার দুঃখের কথা ভেঙ্গে বলি, তাঁকে আমার সঙ্কটের কথা জানাই।
{142:3} আমার রূহ্‌ যখন আমার মধ্যে অবসন্ন হয়েছিল, তখন তুমিই আমার পথ জানতে; আমার চলার পথে শত্রুরা গোপনে আমার জন্য ফাঁদ পেতেছে।
{142:4} আমার দক্ষিণে নিরীক্ষণ করে দেখ, আমাকে চেনে এমন কেউই নেই, আমার আশ্রয় বিনষ্ট হল; কেউই আমার প্রাণের যত্ন নেয় না।
{142:5} আমি তোমার কাছে কাঁদলাম, হে মাবুদ, আমি বললাম, তুমিই আমার আশ্রয়, তুমি জীবিতদের দেশে আমার অধিকার।
{142:6} আমার কাতরোক্তিতে মনযোগ দাও, কেননা আমি অতিশয় ক্ষীণ হয়েছি; আমার তাড়নাকারীদের থেকে আমাকে নিস্তার কর; কেননা আমার চেয়ে তারা বলবান।
{142:7} কারাগার থেকে আমার প্রাণকে বের করে আন, যেন আমি তোমার নামের শুকরিয়া করি; ধার্মিকেরা আমার চারদিকে জমায়েত হবে, কেননা তুমি আমার মঙ্গল করবে।
{i143:1} জবুর
{143:1} হে মাবুদ, আমার মুনাজাত শোন; আমার বিনতিতে কান দাও; তোমার বিশ্বস্ততায় ও তোমার ধর্মশীলতায় আমাকে উত্তর দাও।
{143:2} তোমার গোলামকে বিচারে এনো না, তোমার সাক্ষাতে তো কোন প্রাণী ধার্মিক নয়।
{143:3} দুশমন আমার প্রাণকে তাড়না করেছে; সে আমার জীবন ভূমিতে ফেলে চূর্ণ করেছে; সে আমাকে অন্ধকারে বাস করিয়েছে, বহুদিন আগের মৃতদের মত করেছে।
{143:4} এতে আমার রূহ্‌ হৃদয়ে অবসন্ন হয়েছে, আমার ভিতরে আমার অন্তর অসার হয়েছে।
{143:5} আমি পূর্বকালের সমস্ত দিন স্মরণ করছি, তোমার সমস্ত কাজ ধ্যান করছি, তোমার হাতের কাজ আলোচনা করছি।
{143:6} আমি তোমার উদ্দেশে অঞ্জলি প্রসারণ করছি, শুকনো ভূমির মত আমার প্রাণ তোমার আকাঙ্খী। [সেলা।]
{143:7} আমাকে শীঘ্র উত্তর দাও, হে মাবুদ, আমার উৎসাহ শেষ হয়েছে; আমার কাছ থেকে তোমার মুখ লুকিয়ে থাকা রেখো না, পাছে যারা গর্তে নেমে যাচ্ছে আমরা তাদের মত হয়ে পড়ি।
{143:8} প্রাতে আমাকে তোমার অটল মহব্বতের কালাম শোনাও, কেননা তোমাতে আমি নির্ভর করছি; আমার গন্তব্য পথ আমাকে জানাও, কেননা আমি তোমার দিকে নিজের প্রাণ উত্তোলন করি।
{143:9} হে মাবুদ, আমার দুশমনদের থেকে আমাকে নিস্তার কর; আমি তোমারই কাছে লুকিয়েছি।
{143:10} তোমার ইচ্ছা পালন করতে আমাকে শিক্ষা দাও; কেননা তুমিই আমার আল্লাহ্‌; তোমার রূহ্‌ মঙ্গলময়, আমাকে সরল ভূমি দিয়ে চালাও।
{143:11} হে মাবুদ, তোমার নামের অনুরোধে আমাকে সঞ্জীবিত কর; তোমার ধর্মশীলতায় সঙ্কট থেকে আমার প্রাণ উদ্ধার কর।
{143:12} আর তোমার অটল মহব্বতে আমার দুশমনদেরকে উচ্ছেদ কর, আমার প্রাণের সমস্ত দুঃখদায়ীকে বিনষ্ট কর, কেননা আমি তোমার গোলাম।
{i144:1} জবুর
{144:1} মাবুদ ধন্য হোন, তিনি আমার শৈল; তিনিই আমার হাতকে যুদ্ধ শিক্ষা দেন, আমার আঙ্গুলগুলোকে যুদ্ধ করতে শিক্ষা দেন।
{144:2} তিনি আমার দয়াস্বরূপ ও আমার দুর্গ, আমার উচ্চদুর্গ ও আমার উদ্ধারকর্তা; তিনি আমার ঢাল, আমি তাঁর মধ্যেই আশ্রয় নিই; তিনি আমার লোকদেরকে আমার অধীনে নত করেন।
{144:3} হে মাবুদ, মানুষ কি যে তুমি তার পরিচয় নাও? মানুষের সন্তানই কি যে তুমি তার বিষয়ে চিন্তা কর?
{144:4} মানুষ তো নিশ্বাস মাত্র, তার আয়ু ছায়ার মত, যা চলে যায়।
{144:5} হে মাবুদ, তোমার আসমান অবনত করে নেমে এসো; পর্বতমালাকে স্পর্শ কর, তারা ধূমায়িত হবে।
{144:6} বিদ্যুৎ নিক্ষেপ কর, ওদেরকে ছিন্নভিন্ন কর, তোমার তীর নিক্ষেপ কর, ওদেরকে সংহার কর।
{144:7} উপর থেকে তোমার হাত বাড়িয়ে দাও; আমাকে উদ্ধার কর, অতল জলধি থেকে রক্ষা কর, সেই বিজাতি-সন্তানদের হাত থেকে রক্ষা কর,
{144:8} যাদের মুখ মিথ্যা কথা বলে, যাদের ডান হাত প্রতারণায় পূর্ণ।
{144:9} হে আল্লাহ্‌, আমি তোমার উদ্দেশে নতুন গজল গাইব, দশতন্ত্রী নেবলে তোমার প্রশংসা গাইব।
{144:10} তুমিই বাদশাহ্‌দের বিজয় প্রদান করে থাক, মারাত্মক তলোয়ার থেকে তোমার গোলাম দাউদকে রক্ষা করে থাক।
{144:11} আমাকে উদ্ধার কর, সেই বিজাতি-সন্তানদের হাত থেকে রক্ষা কর, যাদের মুখে মিথ্যা কথা বলে, যাদের ডান হাত প্রতারণায় পূর্ণ।
{144:12} আমাদের পুত্ররা যেন গাছের চারার মত যৌবনে বর্ধনশীল হয়, আমাদের কন্যারা যেন প্রাসাদের গাঁথনির অনুরূপে মসৃণ করা কোণের স্তম্ভের মত হয়;
{144:13} আমাদের ভাণ্ডারগুলো যেন পরিপূর্ণ ও নানা রকম দ্রব্যবিশিষ্ট হয়; আমাদের ভেড়াগুলো যেন আমাদের মাঠে হাজার হাজার ও লক্ষ লক্ষ বাচ্চা প্রসব করে;
{144:14} আমাদের সমস্ত বলদ যেন ভার বহন করে; ভগ্নদশা যেন না হয়, হানিও যেন না হয়, আমাদের কোন চকে যেন কান্নার শব্দ না ওঠে।
{144:15} সুখী সেই জাতি, যাদের উপর এরকম দোয়া নেমে আসে; সুখী সেই জাতি, মাবুদ যার আল্লাহ্‌।
{i145:1} জবুর
{145:1} আমি তোমার প্রতিষ্ঠা করবো, হে আমার আল্লাহ্‌, আমার বাদশাহ্‌, আমি অনন্তকাল তোমার নামের শুকরিয়া আদায় করবো।
{145:2} প্রতিদিন আমি তোমার শুকরিয়া আদায় করবো, যুগে যুগে চিরকাল তোমার নামের প্রশংসা করবো।
{145:3} মাবুদ মহান ও অতীব প্রশংসনীয়; তাঁর মহিমার তত্ত্ব পাওয়া যায় না।
{145:4} বংশানুক্রমে এক পুরুষ অন্য পুরুষের কাছে তোমার কাজগুলোর প্রশংসা করবে, তোমার পরাক্রমের সমস্ত কাজ তবলিগ করবে।
{145:5} তোমার প্রভার গৌরবযুক্ত মহিমা, ও তোমার আশ্চর্য সমস্ত কাজ আমি ধ্যান করবো।
{145:6} আর লোকে তোমার ভয়াবহ সকল মহৎ কাজের কথা বলবে, এবং আমি তোমার মহিমা বর্ণনা করবো।
{145:7} তারা তোমার মহৎ মঙ্গলভাবের খ্যাতি তবলিগ করবে, তোমার ধর্মশীলতার বিষয় গান করবে।
{145:8} মাবুদ কৃপাময় ও স্নেহশীল, ক্রোধে ধীর ও অটল মহব্বতে মহান।
{145:9} মাবুদ সকলের জন্য মঙ্গলময়, তাঁর করুণা তাঁর সৃষ্ট সমস্ত জিনিসের উপরে আছে।
{145:10} হে মাবুদ, তোমার সমস্ত জিনিস তোমার প্রশংসা করে, এবং তোমার ভক্তরা তোমার শুকরিয়া আদায় করে।
{145:11} তারা তোমার রাজ্যের গৌরব বর্ণনা করে, তোমার পরাক্রমের কথা বলে,
{145:12} যেন মানুষকে জানাতে পারে তাঁর পরাক্রমের সমস্ত কাজ, এবং তাঁর রাজ্যের প্রতাপের গৌরব।
{145:13} তোমার রাজ্য সর্বযুগের রাজ্য, তোমার কর্তৃত্ব পুরুষানুক্রমে চিরস্থায়ী।
{145:14} মাবুদ পতনোন্মুখ সকলকে ধরে রাখেন, অবনত সকলকে তুলে ধরেন।
{145:15} সকলের চোখ তোমার অপেক্ষা করে, তুমিই যথাসময়ে তাদেরকে খাদ্য দিচ্ছ।
{145:16} তুমিই তোমার হাত মুক্ত করে সমুদয় প্রাণীর বাঞ্ছা পূর্ণ করে থাক।
{145:17} মাবুদ তাঁর সমস্ত পথে ধর্মশীল, নিজের সমস্ত কাজে দয়াবান।
{145:18} মাবুদ সেই সকলেরই নিকটবর্তী, যারা তাঁকে ডাকে, যারা সত্যে তাঁকে আহ্বান জানায়।
{145:19} যারা তাঁকে ভক্তিপূর্ণ ভয় করে, তিনি তাদের বাঞ্ছা পূর্ণ করেন, আর তাদের আর্তনাদ শুনে তাদেরকে নিস্তার করেন।
{145:20} যারা মাবুদকে মহব্বত করে, তিনি তাদের সকলের পথের উপর তাঁর দৃষ্টি আছে, কিন্তু তিনি সমস্ত দুষ্টকে সংহার করবেন।
{145:21} আমার মুখ মাবুদের প্রশংসা বর্ণনা করবে; আর সমস্ত প্রাণী যুগে যুগে চিরকাল তাঁর পবিত্র নামের শুকরিয়া আদায় করুক।
{i146:1} জবুর
{146:1} মাবুদের প্রশংসা হোক! হে আমার প্রাণ, মাবুদের প্রশংসা কর।
{146:2} আমি সারা জীবন মাবুদের প্রশংসা করবো; আমি যত কাল বেঁচে থাকি, আমার আল্লাহ্‌র প্রশংসা গান করবো।
{146:3} তোমরা ভরসা করো না রাজন্যগণে, বা কোন মানুষের উপর, যার কাছে কোন সাহায্য নেই।
{146:4} তার নিশ্বাস বের হয়ে গেলে সে মাটিতে ফিরে যায়; সেই দিনেই তার সমস্ত সঙ্কল্প নষ্ট হয়।
{146:5} সুখী লোকেরা যাদের সহায় ইয়াকুবের আল্লাহ্‌, যাদের আশাভূমি মাবুদ, তাদের আল্লাহ্‌।
{146:6} তিনি নির্মাণ করেছেন আসমান ও দুনিয়া, সমুদ্র ও তার মধ্যে যা কিছু আছে; তিনি অনন্তকাল বিশ্বাস রক্ষা করেন।
{146:7} তিনি নির্যাতিতদের পক্ষে ন্যায়বিচার করেন, তিনি ক্ষুধিতদের খাদ্য দান করেন; মাবুদ বন্দীদের মুক্ত করেন।
{146:8} মাবুদ অন্ধদের চোখ খুলে দেন; মাবুদ অবনতদের তুলে ধরেন; মাবুদ ধার্মিকদের মহব্বত করেন।
{146:9} মাবুদ বিদেশীদের উপর দৃষ্টি রাখেন; তিনি এতিম ও বিধবাকে সুস্থির রাখেন, কিন্তু দুষ্টদের পথ বাঁকা করেন।
{146:10} মাবুদ অনন্তকাল রাজত্ব করবেন; তোমার আল্লাহ্‌, হে সিয়োন, পুরুষানুক্রমে রাজত্ব করবেন। মাবুদের প্রশংসা হোক!
{i147:1} জবুর
{147:1} মাবুদের প্রশংসা হোক! কেননা আমাদের আল্লাহ্‌র প্রশংসা-গান করা উত্তম; তা মনোহর ও প্রশংসার উপযুক্ত।
{147:2} মাবুদ জেরুশালেম গাঁথেন, তিনি ইসরাইলের দূরীকৃতদের সংগ্রহ করেন।
{147:3} তিনি ভগ্নচিত্তদেরকে সুস্থ করেন, তাদের সমস্ত ক্ষত বেঁধে দেন।
{147:4} তিনি তারাগুলোর সংখ্যা গণনা করেন, সকলের নাম ধরে তাদের ডাকেন।
{147:5} আমাদের প্রভু মহান ও অতিশয় শক্তিমান; তাঁর বুদ্ধির সীমা নেই।
{147:6} মাবুদ নম্রদেরকে সুস্থির রাখেন, তিনি দুষ্টদেরকে ভূমিতে ছুড়ে ফেলেন।
{147:7} তোমরা স্তবসহ মাবুদের উদ্দেশে গজল গাও, বীণাযন্ত্রে আমাদের আল্লাহ্‌র প্রশংসা গাও।
{147:8} তিনি মেঘমালায় আসমান আচ্ছন্ন করেন, তিনি দুনিয়ার জন্য বৃষ্টি প্রস্তত করেন, তিনি পর্বতমালার উপরে ঘাস জন্মাতে দেন।
{147:9} তিনি পশুকে তার খাদ্য দেন, দাঁড়কাকের বাচ্চাগুলোকে দেন, যারা ডেকে উঠে।
{147:10} ঘোড়ার বলে তিনি আনন্দ করেন না, পুরুষের চরণের শক্তিতেও সন্তুষ্ট হন না।
{147:11} মাবুদ তাদের উপর সন্তুষ্ট, যারা তাঁকে ভক্তিপূর্ণ ভয় করে, যারা তাঁর অটল মহব্বতের অপেক্ষায় থাকে।
{147:12} হে জেরুশালেম, মাবুদের গুণ ঘোষণা কর; হে সিয়োন, তোমার আল্লাহ্‌র প্রশংসা কর।
{147:13} কেননা তিনি তোমার দ্বারের সমস্ত অর্গল দৃঢ় করে দিয়েছেন, তিনি তোমার মধ্যে তোমার সন্তানদেরকে দোয়া করেছেন।
{147:14} তিনি তোমার পরিসীমা শান্তিময় করেন, তিনি উৎকৃষ্ট গম দিয়ে তোমাকে তৃপ্ত করেন।
{147:15} তিনি দুনিয়াতে তাঁর হুকুম পাঠান, তাঁর কালাম বেগে ধাবমান হয়।
{147:16} তিনি ভেড়ার লোমের মত তুষার দেন, তিনি ভস্মের মত নীহার ছড়িয়ে দেন।
{147:17} তিনি খণ্ড খণ্ড করে তাঁর শিলাবৃষ্টি পাঠান; তাঁর শীতের সম্মুখে কে দাঁড়াতে পারে?
{147:18} তিনি তাঁর কালাম পাঠিয়ে সেই সমস্ত গলিয়ে ফেলেন, তিনি তাঁর বায়ু বহালে পানি প্রবাহিত হয়।
{147:19} তিনি জানান ইয়াকুবকে তাঁর কালাম, ইসরাইলকে তাঁর বিধি ও অনুশাসনগুলো।
{147:20} তিনি আর কোন জাতির জন্য এরকম করেন নি, তাঁর সমস্ত অনুশাসন তারা জানে নি। মাবুদের প্রশংসা হোক!
{i148:1} জবুর
{148:1} মাবুদের প্রশংসা হোক! বেহেশত থেকে মাবুদের প্রশংসা কর; ঊর্ধ্বস্থানে তাঁর প্রশংসা কর।
{148:2} হে তাঁর সমস্ত ফেরেশতা, তাঁর প্রশংসা কর; হে তাঁর সমস্ত বাহিনী, তাঁর প্রশংসা কর।
{148:3} হে সূর্য ও চন্দ্র, তাঁর প্রশংসা কর; হে উজ্জ্বল সমস্ত তারা, তাঁর প্রশংসা কর।
{148:4} হে উচ্চতম বেহেশত, তাঁর প্রশংসা কর। হে আসমানের উপরের জলরাশি, তোমরাও তাঁর প্রশংসা কর।
{148:5} এরা মাবুদের নামের প্রশংসা করুক, কেননা তিনি হুকুম করলেন, আর এরা সৃষ্ট হল;
{148:6} তিনি চিরকালের জন্য তাদেরকে স্থাপন করেছেন, তিনি একটি নিয়ম দিয়েছেন, কেউ তা ভাঙ্গতে পারবে না।
{148:7} দুনিয়া থেকে মাবুদের প্রশংসা কর, হে প্রকাণ্ড জলচরগুলো ও সমস্ত জলধি;
{148:8} আগুন ও শিলা, তুষার ও বাষ্প, তাঁর হুকুম পালন-করা প্রচণ্ড বায়ু;
{148:9} পর্বতরাজি ও সমস্ত উপপর্বত, ফলের গাছগুলো ও সমস্ত এরস গাছ;
{148:10} বন্য পশুদের ও সমস্ত গৃহপালিত পশু; সরীসৃপ ও উড়ে বেড়ানো সমস্ত পাখি;
{148:11} দুনিয়ার বাদশাহ্‌রা ও সমস্ত জাতি; শাসনকর্তারা ও দুনিয়ার সকল বিচারকর্তা;
{148:12} যুবকও যুবতীরা; বৃদ্ধ লোকেরা ও বালক-বালিকারা;
{148:13} সকলে মাবুদের নামের প্রশংসা করুক, কেননা কেবল তাঁরই নাম উন্নত, তাঁর গৌরব দুনিয়া ও বেহেশতের উপরে স্থাপিত।
{148:14} আর তিনি তাঁর লোকদের জন্য একটি শৃঙ্গ উত্তোলন করেছেন, তাঁর সমস্ত ভক্তের জন্য প্রশংসা কর, বনি-ইসরাইলদের জন্য তাঁর প্রশংসা কর, যারা তাঁর কাছের লোক। মাবুদের প্রশংসা হোক!
{i149:1} জবুর
{149:1} মাবুদের প্রশংসা হোক! মাবুদের উদ্দেশে নতুন গজল গাও; বিশ্বস্ত লোকদের সমাজে তাঁর প্রশংসা গাও।
{149:2} ইসরাইল তাঁর নির্মাণকর্তাতে আনন্দ করুক, সিয়োন-সন্তানেরা নিজেদের বাদশাহ্‌তে উল্লসিত হোক।
{149:3} তারা নৃত্যযোগে তাঁর নামের প্রশংসা করুক, তবল ও বীণাযোগে তাঁর প্রশংসা গান করুক;
{149:4} কেননা মাবুদ তাঁর লোকদের প্রতি প্রীত, তিনি নম্রদেরকে বিজয়ে ভূষিত করবেন।
{149:5} বিশ্বস্ত লোকেরা গৌরবে উল্লসিত হোক; তারা নিজ নিজ বিছানায় আনন্দগান করুক।
{149:6} তাদের কণ্ঠে আল্লাহ্‌র উঁচু প্রশংসা, তাদের হাতে দ্বিধার তলোয়ার থাকুক;
{149:7} যেন তারা জাতিদেরকে প্রতিফল দেয়, লোকবৃন্দকে শাস্তি দেয়;
{149:8} যেন তাদের বাদশাহ্‌দেরকে শিকলে, তাদের মান্যগণ্যকে লোহার বেড়ী দিয়ে বাঁধে;
{149:9} যেন তাদের বিরুদ্ধে লেখা বিচার নিষ্পন্ন করে; এ-ই হল তাঁর সমস্ত ভক্তের গৌরব। মাবুদের প্রশংসা হোক!
{i150:1} জবুর
{150:1} মাবুদের প্রশংসা হোক! আল্লাহ্‌র পবিত্র স্থানে তাঁর প্রশংসা কর; তাঁর শক্তির শূন্যস্থানে তাঁর প্রশংসা কর।
{150:2} তাঁর কুদরতি-কাজগুলোর জন্য তাঁর প্রশংসা কর; তাঁর অপার মহিমার জন্য তাঁর প্রশংসা কর।
{150:3} তূরীধ্বনিসহ তাঁর প্রশংসা কর; নেবল ও বীণাযন্ত্রে তাঁর প্রশংসা কর।
{150:4} তবল ও নৃত্যযোগে তাঁর প্রশংসা কর; তারযুক্ত যন্ত্র ও বাঁশীর আওয়াজে তাঁর প্রশংসা কর;
{150:5} সুশ্রাব্য করতালযোগে তাঁর প্রশংসা কর; উচ্চধ্বনি করতালযোগে তাঁর প্রশংসা কর।
{150:6} শ্বাসবিশিষ্ট সকলেই মাবুদের প্রশংসা করুক! মাবুদের প্রশংসা হোক।
