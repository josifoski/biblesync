{i1:1} বনি-ইসরাইলদের প্রথম আদমশুমারী
{1:1} মিসর দেশ থেকে বনি-ইসরাইলরা বের হয়ে আসার পর দ্বিতীয় বছরের দ্বিতীয় মাসের প্রথম দিনে মাবুদ সিনাই মরুভূমিতে জমায়েত-তাঁবুতে মূসাকে বললেন,
{1:2} তোমরা লোকদের গোষ্ঠী অনুসারে, পিতৃকুল, নাম ও সংখ্যা অনুসারে বনি-ইসরাইলদের সমস্ত মণ্ডলীর প্রত্যেক পুরুষের সংখ্যা গণনা কর।
{1:3} ইসরাইলের মধ্যে যুদ্ধে বিশ বছর ও তার চেয়েও বেশি বয়স্ক যত পুরুষ গমনযোগ্য, তুমি ও হারুন তাদেরকে সৈন্য অনুসারে গণনা কর।
{1:4} আর প্রত্যেক বংশ থেকে একেক জন, নিজ নিজ পিতৃ-কুলের প্রধান ব্যক্তি, তোমাদের সহকারী হবে।
{1:5} আর যে ব্যক্তিরা তোমাদের সহকারী হবে তাদের নাম এই — রূবেণের পক্ষে শদেয়ূরের পুত্র ইলীষূর।
{1:6} শিমিয়োনের পক্ষে সূরীশদ্দয়ের পুত্র শলূমীয়েল।
{1:7} এহুদার পক্ষে অম্মীনাদবের পুত্র নহশোন।
{1:8} ইষাখরের পক্ষে সূয়ারের পুত্র নথনেল।
{1:9} সবূলূনের পক্ষে হেলোনের পুত্র ইলীয়াব।
{1:10} ইউসুফের পুত্রদের মধ্যে আফরাহীমের পক্ষে অম্মীহূদের পুত্র ইলীশামা, মানশার পক্ষে পদাহসূরের পুত্র গমলীয়েল।
{1:11} বিন্‌-ইয়ামীনের পক্ষে গিদিয়োনির পুত্র অবীদান।
{1:12} দানের পক্ষে অম্মীশদ্দয়ের পুত্র অহীয়েষর।
{1:13} আশেরের পক্ষে অক্রণের পুত্র পগীয়েল।
{1:14} গাদের পক্ষে দ্যূয়েলের পুত্র ইলীয়াসফ।
{1:15} নপ্তালীর পক্ষে ঐননের পুত্র অহীরঃ।
{1:16} এরা মণ্ডলীর বেছে নেওয়া লোক, নিজ নিজ পিতৃবংশের নেতা এবং বনি-ইসরাইলদের বিভিন্ন বংশের প্রধান।
{1:17} তখন মূসা ও হারুন উল্লিখিত নামের ব্যক্তিদেরকে সঙ্গে নিলেন।
{1:18} আর দ্বিতীয় মাসের প্রথম দিনে সমস্ত মণ্ডলীকে একত্র করে বংশ ও পরিবার অনুযায়ী বিশ বছর ও তার চেয়েও বেশি বয়স্ক লোকদের নাম ও সংখ্যা অনুসারে তাদের গোষ্ঠী ও পিতৃকুল লিখলেন।
{1:19} এভাবে মূসা মাবুদের হুকুম অনুসারে সিনাই মরুভূমিতে তাদেরকে গণনা করলেন।
{1:20} ইসরাইলের প্রথমজাত রূবেণের সন্তানদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমনযোগ্য সমস্ত পুরুষের নাম ও সংখ্যা লেখা হল।
{1:21} রূবেণ-বংশের গণনা-করা লোকের সংখ্যা হল ছেচল্লিশ হাজার পাঁচ শত।
{1:22} শিমিয়োন-সন্তানদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমনযোগ্য সমস্ত পুরুষের ও নাম ও সংখ্যা লেখা হল।
{1:23} শিমিয়োন-বংশের গণনা-করা লোকের সংখ্যা ঊনষাট হাজার তিন শত।
{1:24} গাদ-বংশের লোকদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমনযোগ্য সমস্ত পুরুষের নাম ও সংখ্যা লেখা হল।
{1:25} গাদ-বংশের গণনা-করা লোকের সংখ্যা হল পঁয়তাল্লিশ হাজার ছয় শত পঞ্চাশ।
{1:26} এহুদা-বংশের লোকদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমনযোগ্য সমস্ত পুরুষের নাম ও সংখ্যা লেখা হল।
{1:27} শিমিয়োন-বংশের গণনা-করা লোকের সংখ্যা হল চুয়াত্তর হাজার ছয় শত।
{1:28} ইষাখর-বংশের লোকদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমন যোগ্য সমস্ত পুরুষের নাম ও সংখ্যা লেখা হল।
{1:29} ইষাখর-বংশের গণনা-করা লোকের সংখ্যা হল চুয়ান্ন হাজার চার শত।
{1:30} সবূলূন-বংশের লোকদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমনযোগ্য সমস্ত পুরুষের নাম ও সংখ্যা লেখা হল।
{1:31} সবূলূন-বংশের গণনা-করা লোকের সংখ্যা হল সাতান্ন হাজার চার শত।
{1:32} ইউসুফ-সন্তানদের মধ্যে আফরাহীম-সন্তানদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমনযোগ্য সমস্ত পুরুষের নাম ও সংখ্যা লেখা হল।
{1:33} আফরাহীম-বংশের গণনা-করা লোকের সংখ্যা হল চল্লিশ হাজার পাঁচ শত।
{1:34} মানাশা-বংশের লোকদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমনযোগ্য সমস্ত পুরুষের নাম ও সংখ্যা লেখা হল।
{1:35} মানশা-বংশের গণনা-করা লোকের সংখ্যা হল বত্রিশ হাজার দুই শত।
{1:36} বিন্‌ইয়ামীন-বংশের লোকদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমনযোগ্য সমস্ত পুরুষের নাম ও সংখ্যা লেখা হল।
{1:37} বিন্‌ইয়ামীন-বংশের গণনা-করা লোকের সংখ্যা হল পঁয়ত্রিশ হাজার চার শত।
{1:38} দান-বংশের লোকদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমনযোগ্য সমস্ত পুরুষের নাম ও সংখ্যা লেখা হল।
{1:39} দান-বংশের গণনা-করা লোকের সংখ্যা হল বাষট্টি হাজার সাত শত।
{1:40} আশের-বংশের লোকদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমনযোগ্য সমস্ত পুরুষের নাম ও সংখ্যা লেখা হল।
{1:41} আশের-বংশের গণনা-করা লোকের সংখ্যা হল একচল্লিশ হাজার পাঁচ শত।
{1:42} নপ্তালি-বংশের লোকদের গোষ্ঠী ও পিতৃকুল অনুসারে বিশ বছর ও তার চেয়েও বেশি বয়স্ক যুদ্ধে গমনযোগ্য সমস্ত পুরুষের নাম ও সংখ্যা লেখা হল।
{1:43} নপ্তালি-বংশের গণনা-করা লোকের সংখ্যা হল তিপ্পান্ন হাজার চার শত।
{1:44} এসব লোককে মূসা ও হারুন এবং ইসরাইলের বারো জন নেতা অর্থাৎ নিজ নিজ পিতৃকুলের একেক জন নেতা গণনা করলেন।
{1:45} নিজ নিজ পিতৃকুল অনুসারে বনি-ইসরাইল, অর্থাৎ বিশ বছর ও তার চেয়েও বেশি বয়স্ক ইসরাইলের মধ্যে যুদ্ধে গমনযোগ্য সমস্ত পুরুষ লোকদের গণনা করা হল।
{1:46} তাদের গণনা-করা লোকদের সংখ্যা হল ছয় লক্ষ তিন হাজার পাঁচ শত পঞ্চাশ।
{1:47} কিন্তু লেবীয়দের তাদের পিতৃ-বংশানুসারে তাদের মধ্যে গণনা করা হল না।
{1:48} কেননা মাবুদ মূসাকে বলেছিলেন,
{1:49} তুমি কেবল লেবি বংশের গণনা করো না এবং বনি-ইসরাইলদের মধ্যে তাদের সংখ্যা গ্রহণ করো না।
{1:50} কিন্তু শরীয়ত-তাঁবু ও তার সমস্ত দ্রব্য ও তৎসংক্রান্ত সমস্ত বিষয়ের তত্ত্বাবধান করার জন্য লেবীয়দেরকে নিযুক্ত করো; তারা শরীয়ত-তাঁবু ও তার সমস্ত দ্রব্য বহন করবে এবং তারা তৎসংক্রান্ত পরিচর্যা করবে ও শরীয়ত-তাঁবুর চারদিকে শিবির স্থাপন করে থাকবে।
{1:51} আর শরীয়ত-তাঁবু তুলবার সময়ে লেবীয়েরা তা খুলবে এবং শরীয়ত-তাঁবু স্থাপনের সময়ে লেবীয়েরা তা স্থাপন করবে; অন্য গোষ্ঠীর লোক তার কাছে গেলে তার প্রাণদণ্ড হবে।
{1:52} আর বনি-ইসরাইল নিজ নিজ সৈন্য অনুসারে নিজ নিজ শিবিরে নিজ নিজ নিশানের কাছে শিবির স্থাপন করবে।
{1:53} কিন্তু বনি-ইসরাইলদের মণ্ডলীর প্রতি যেন গজব নেমে না আসে, সেজন্য সাক্ষ্যের শরীয়ত-তাঁবুর চারদিকে লেবীয়েরা শিবির স্থাপন করবে এবং লেবীয়েরা সাক্ষ্যের শরীয়ত-তাঁবুর প্রতি তাদের কর্তব্য পালন করবে।
{1:54} বনি-ইসরাইলরা তা-ই করলো; মাবুদ মূসাকে যা যা হুকুম করেছিলেন সেই অনুসারে তারা সমস্ত কিছুই করলো।
{i2:1} শিবিরে থাকা ও যাত্রা করার নিয়ম
{2:1} আর মাবুদ মূসা ও হারুনকে বললেন,
{2:2} বনি-ইসরাইল প্রত্যেকে নিজ নিজ পিতৃকুলের চিহ্নের সঙ্গে নিশানের কাছে শিবির স্থাপন করবে; তারা জমায়েত-তাঁবুর অভিমুখে চারদিকে শিবির স্থাপন করবে।
{2:3} পূর্ব পাশে সূর্যোদয়ের দিকে এহুদার সৈন্য অনুসারে তাদের শিবিরের নিশান সম্বন্ধীয় লোকেরা শিবির স্থাপন করবে এবং অম্মীনাদবের পুত্র নহশোন এহুদা-বংশের লোকদের নেতা হবে।
{2:4} তার সৈন্য, তাদের গণনা-করা লোক চুয়াত্তর হাজার ছয় শত জন।
{2:5} তার পাশে ইষাখর-বংশ শিবির স্থাপন করবে এবং সূয়ারের পুত্র নথনেল ইষাখর-বংশের লোকদের নেতা হবে।
{2:6} তার সৈন্য, তার গণনা-করা লোক চুয়ান্ন হাজার চার শত জন।
{2:7} আর সবূলূন-বংশ সেখানে থাকবে; হেলোনের পুত্র ইলীয়াব সবূলূন-বংশের লোকদের নেতা হবে।
{2:8} তার সৈন্য, তার গণনা-করা লোক সাতান্ন হাজার চার শত জন।
{2:9} এহুদার শিবিরের গণনা-করা লোকেরা নিজ নিজ সৈন্য অনুসারে মোট এক লক্ষ ছিয়াশি হাজার চার শত জন। তারা সর্বপ্রথমে অগ্রসর হবে।
{2:10} দক্ষিণ পাশে রূবেণের সৈন্য অনুসারে তাদের শিবিরের নিশান থাকবে এবং শদেয়ূরের পুত্র ইলীষূর রূবেণ-বংশের লোকদের নেতা হবে।
{2:11} তার সৈন্য, তার গণনা-করা লোক ছেচল্লিশ হাজার পাঁচ শত জন।
{2:12} তার পাশে শিমিয়োন-বংশ শিবির স্থাপন করবে এবং সূরীশদ্দয়ের পুত্র শল্লুমীয়েল শিমিয়োনের সন্তানদের নেতা হবে।
{2:13} তার সৈন্য, তার গণনা-করা লোক ঊনষাট হাজার তিন শত জন।
{2:14} গাদ-বংশও সেখানে থাকবে এবং দ্যূয়েলের পুত্র ইলীয়াসফ গাদ-বংশের লোকদের নেতা হবে।
{2:15} তার সৈন্য, তাদের গণনা-করা লোক পঁয়তাল্লিশ হাজার ছয় শত পঞ্চাশ জন।
{2:16} রূবেণের শিবিরের গণনা-করা লোকেরা নিজ নিজ সৈন্য অনুসারে মোট এক লক্ষ একান্ন হাজার চার শত পঞ্চাশ জন। তারা দ্বিতীয় পর্যায়ে অগ্রসর হবে।
{2:17} পরে জমায়েত-তাঁবু লেবীয়দের শিবিরের সঙ্গে সমস্ত শিবিরের মধ্যবর্তী হয়ে অগ্রসর হবে; যারা যেমনিভাবে শিবির স্থাপন করবে, তারা তেমনি নিজ নিজ শ্রেণীতে নিজ নিজ নিশানের পাশে পাশে থেকে চলবে।
{2:18} পশ্চিম পাশে আফরাহীমের সৈন্য অনুসারে তাদের শিবিরের নিশান থাকবে এবং অম্মীহূদের পুত্র ইলীশামা আফরাহীম-বংশের লোকদের নেতা হবে।
{2:19} তার সৈন্য, তাদের গণনা-করা লোক চল্লিশ হাজার পাঁচ শত জন।
{2:20} তাদের পাশে মানশা-বংশ থাকবে এবং পদাহসূরের পুত্র গমলীয়েল মানাশা-বংশের লোকদের নেতা হবে।
{2:21} তার সৈন্য, তাদের গণনা-করা লোক বত্রিশ হাজার দুই শত জন।
{2:22} আর বিন্‌ইয়ামীন-বংশ সেখানে থাকবে এবং গিদিয়োনির পুত্র অবীদান বিন্‌ইয়ামীন-বংশের লোকদের নেতা হবে।
{2:23} তার সৈন্য, তাদের গণনা-করা লোক পঁয়ত্রিশ হাজার চার শত জন।
{2:24} আফরাহীমের শিবিরের গণনা-করা লোকেরা নিজ নিজ সৈন্য অনুসারে মোট এক লক্ষ আট হাজার এক শত জন। তারা তৃতীয় পর্যায়ে অগ্রসর হবে।
{2:25} উত্তর পাশে দানের সৈন্য অনুসারে তাদের শিবিরের নিশান থাকবে এবং অম্মীশদ্দয়ের পুত্র অহীয়েষর দান-বংশের লোকদের নেতা হবে।
{2:26} তার সৈন্য, তাদের গণনা-করা লোক বাষট্টি হাজার সাত শত জন।
{2:27} তাদের পাশে আশের-বংশ শিবির স্থাপন করবে এবং অক্রণের পুত্র পগীয়েল আশের-বংশের লোকদের নেতা হবে।
{2:28} তার সৈন্য, তাদের গণনা-করা লোক একচল্লিশ হাজার পাঁচ শত জন।
{2:29} নপ্তালি-বংশও সেখানে থাকবে এবং ঐননের পুত্র অহীরঃ নপ্তালি-বংশের লোকদের নেতা হবে।
{2:30} তার সৈন্য, তাদের গণনা-করা লোক তিপ্পান্ন হাজার চার শত জন।
{2:31} দানের শিবিরের গণনা-করা লোকেরা মোট এক লক্ষ সাতান্ন হাজার ছয় শত জন। তারা নিজ নিজ নিশান নিয়ে সবশেষে অগ্রসর হবে।
{2:32} এরা বনি-ইসরাইলদের পিতৃকুল অনুসারে গণনা-করা লোক; সৈন্য অনুসারে শিবিরের গণনা-করা লোক মোট ছয় লক্ষ তিন হাজার সাড়ে পাঁচ শত।
{2:33} কিন্তু লেবীয়দের বনি-ইসরাইলদের মধ্যে গণনা করা হল না, যেমন মাবুদ মূসাকে হুকুম করেছিলেন।
{2:34} বনি-ইসরাইল মূসার কাছে দেওয়া মাবুদের সমস্ত হুকুম অনুসারে কাজ করতো, নিজ নিজ গোষ্ঠী ও পিতৃকুল অনুসারে নিজ নিজ নিশানের কাছে শিবির স্থাপন করতো ও যাত্রা করতো।
{i3:1} হযরত হারুনের সন্তানেরা
{3:1} তুর পর্বতে যেদিন মাবুদ মূসার সঙ্গে কথা বললেন, সেদিন হারুন ও মূসার যে বংশ-তালিকা তা এরকম:
{3:2} হারুনের পুত্রদের নাম এই — তাঁর প্রথম সন্তান ছিলেন নাদব, পরে অবীহূ, ইলিয়াসর ও ঈথামর।
{3:3} হারুনের এই পুত্রেরা অভিষিক্ত ইমাম এবং পবিত্রকরণ দ্বারা ইমামের কাজে নিযুক্ত হল।
{3:4} কিন্তু নাদব ও অবীহূ সিনাই মরুভূমিতে মাবুদের উদ্দেশে নাপাক আগুন উৎসর্গ করাতে মাবুদের সম্মুখে ইন্তেকাল করেছিল। তাদের সন্তান ছিল না; আর ইলিয়াসর ও ঈথামর তাদের পিতা হারুনের সাক্ষাতে ইমামের কাজ করতো।
{i3:5} লেবীয়দের উপরে অর্পিত ভার
{3:5} আর মাবুদ মূসাকে বললেন,
{3:6} তুমি লেবি-বংশকে এনে ইমাম হারুনের সম্মুখে উপস্থিত কর; তারা তার পরিচর্যা করবে;
{3:7} আর শরীয়ত-তাঁবুর সেবাকর্ম করার জন্য জমায়েত-তাঁবুর সম্মুখে তার ও সমস্ত মণ্ডলীর প্রতি তাদের কর্তব্য পালন করবে।
{3:8} আর শরীয়ত-তাঁবুর সেবাকর্ম করার জন্য জমায়েত-তাঁবুর সমস্ত দ্রব্য ও বনি-ইসরাইলদের প্রতি তাদের কর্তব্য পালন করবে।
{3:9} আর তুমি লেবীয়দেরকে হারুন ও তার পুত্রদের হাতে দেবে; বনি-ইসরাইলদের পক্ষে তাদেরকে সমপূর্ণভাবে দেওয়া হয়েছে।
{3:10} আর তুমি হারুন ও তার পুত্রদের নিযুক্ত করবে এবং তারা তাদের ইমাম-পদ রক্ষা করবে। অন্য গোষ্ঠীভুক্ত যে কেউ এই কাজ করতে যাবে তার প্রাণদণ্ড হবে।
{3:11} আর মাবুদ মূসাকে বললেন,
{3:12} দেখ, বনি-ইসরাইলদের মধ্যে গর্ভ উন্মোচক সমস্ত প্রথমজাতের পরিবর্তে আমি বনি-ইসরাইলদের মধ্য থেকে লেবীয়দেরকে গ্রহণ করলাম; অতএব লেবীয়েরা আমারই হবে।
{3:13} কেননা প্রথমজাত সকলে আমার; যেদিন আমি মিসর দেশে সমস্ত প্রথমজাতকে আঘাত করি সেদিন মানুষ থেকে পশু পর্যন্ত ইসরাইলের সমস্ত প্রথমজাতকে আমার উদ্দেশে পবিত্র করেছি; তারা আমারই হবে; আমি মাবুদ।
{i3:14} লেবীয়দের গণনা করা
{3:14} আর সিনাই মরুভূমিতে মাবুদ মূসাকে বললেন,
{3:15} তুমি লেবীয়দেরকে তাদের পিতৃকুল অনুসারে ও গোষ্ঠী অনুসারে গণনা কর; এক মাস ও তার চেয়েও বেশি বয়স্ক সমস্ত পুরুষকেই গণনা কর।
{3:16} তখন মূসা যেমন হুকুম পেলেন, তেমনি মাবুদের হুকুম অনুসারে তাদেরকে গণনা করলেন।
{3:17} লেবির সন্তানদের নাম গের্শোন, কহাৎ ও মরারি।
{3:18} নিজ নিজ গোষ্ঠী অনুসারে গের্শোনের সন্তানদের নাম লিব্‌নি ও শিমিয়ি।
{3:19} আর নিজ নিজ গোষ্ঠী অনুসারে কহাতীয়দের নাম অম্রাম, যিষ্‌হর, হেবরন ও উষীয়েল।
{3:20} এবং নিজ নিজ গোষ্ঠী অনুসারে মরারির সন্তানদের নাম মহলি ও মূশি। এরা সকলে নিজ নিজ পিতৃকুল অনুসারে লেবীয়দের গোষ্ঠী।
{3:21} গের্শোন থেকে লিব্‌নি-গোষ্ঠী ও শিমিয়ি-গোষ্ঠী ও উৎপন্ন হল; এরা গের্শোনীয়দের গোষ্ঠী।
{3:22} এক মাস ও তার চেয়েও বেশি বয়স্ক সমস্ত পুরুষকে গণনা করলে এদের গণনা-করা লোক সংখ্যায় সাত হাজার পাঁচ শত জন হল।
{3:23} গের্শোনীয়দের গোষ্ঠীগুলো পশ্চিম দিকে শরীয়ত-তাঁবুর পশ্চাদ্ভাগে শিবির স্থাপন করতো।
{3:24} লায়েলের পুত্র ইলীয়াসফ গের্শোনীয়দের পিতৃকুলের নেতা ছিলেন।
{3:25} জমায়েত-তাঁবুর এ সব গের্শোনের সন্তানদের দায়িত্বের মধ্যে রইল — শরীয়ত-তাঁবু, তাঁবু, তাঁবুর আবরণ,
{3:26} জমায়েত-তাঁবুর দ্বারের পর্দা, প্রাঙ্গণের পর্দা, শরীয়ত-তাঁবুর ও কোরবানগাহের চারদিকের প্রাঙ্গণ-দ্বারের পর্দা এবং সমস্ত সেবাকাজের জন্য দড়ি।
{3:27} কহাৎ থেকে অম্রামীয় গোষ্ঠী, যিষ্‌হরীয় গোষ্ঠী, হেবরনীয় গোষ্ঠী ও উষীয়েলীয় গোষ্ঠী উৎপন্ন হল; এরা কহাতীয়দের গোষ্ঠী।
{3:28} এক মাস ও তার চেয়েও বেশি বয়স্ক সমস্ত পুরুষের সংখ্যা অনুসারে এরা আট হাজার ছয় শত জন, এরা পবিত্র স্থানের রক্ষক।
{3:29} কহাতীয়দের সমস্ত গোষ্ঠী দক্ষিণ দিকে শরীয়ত-তাঁবুর পাশে সন্নিবেশিত হত।
{3:30} আর উষীয়েলের পুত্র ইলীষাফণ কহাতীয় গোষ্ঠীগুলোর পিতৃকুলের নেতা ছিলেন।
{3:31} আর এসব তাদের দায়িত্বের মধ্যে রইল — সিন্দুক, টেবিল, প্রদীপ-আসন, দু’টি কোরবানগাহ্‌, পবিত্র স্থানের পরিচর্যার সমস্ত পাত্র, পর্দা ও তৎসম্বন্ধীয় সমস্ত সেবাকর্ম।
{3:32} ইমাম হারুনের পুত্র ইলিয়াসর লেবীয়দের নেতৃবর্গের নেতা হয়ে পবিত্র স্থানের প্রতি কর্তব্য পালনকারীদের প্রধান হিসেবে নিযুক্ত ছিলেন।
{3:33} মরারি থেকে মহলীয় গোষ্ঠী ও মূশীয় গোষ্ঠী উৎপন্ন হল; এরা মরারীয়দের গোষ্ঠী।
{3:34} এক মাস ও তার চেয়েও বেশি বয়সের সমস্ত পুরুষ গণনা করলে তাদের সংখ্যা হল ছয় হাজার দুই শত।
{3:35} আর অবীহয়িলের পুত্র সূরীয়েল মরারি-গোষ্ঠীগুলোর পিতৃ-কুলের নেতা ছিলেন; তারা শরীয়ত-তাঁবুর উত্তর দিকে সমবেত হত।
{3:36} আর মরারীয়রা শরীয়ত-তাঁবুর তক্তা, অর্গল, স্তম্ভ, চুঙ্গি ও তার সমস্ত দ্রব্য এবং তৎসম্বন্ধীয় সমস্ত সেবাকর্ম,
{3:37} আর প্রাঙ্গণের চারপাশের স্তম্ভগুলো ও তাদের চুঙ্গি, গোঁজ ও দড়ি এগুলো রক্ষা করবার কাজে নিযুক্ত হল।
{3:38} আর জমায়েত-তাঁবুর সম্মুখে পূর্ব পাশে, সূর্যোদয়ের দিকে, মূসা, হারুন ও তাঁর পুত্রদের শিবির স্থাপন করতে বলা হয়েছিল; তাঁরা বনি-ইসরাইলদের জন্য পবিত্রস্থানে যে পরিচর্যা হত তার দায়িত্ব পালন করতেন; কিন্তু অন্য গোষ্ঠীভুক্ত যে কোন ব্যক্তি তার কাছে গেলে, তাকে হত্যা করা হত।
{3:39} মূসা ও হারুন মাবুদের হুকুম অনুসারে লেবীয়দেরকে নিজ নিজ গোষ্ঠী অনুসারে গণনা করলে তাদের গণনা-করা এক মাস ও তার চেয়েও বেশি বয়স্ক পুরুষ মোট বাইশ হাজার জন হল।
{i3:40} প্রথমজাতদের মুক্তির মূল্য
{3:40} আর মাবুদ মূসাকে বললেন, তুমি বনি-ইসরাইলদের মধ্যে এক মাস ও তার চেয়েও বেশি বয়স্ক প্রথমজাত সমস্ত পুরুষকে গণনা কর ও তাদের নামের সংখ্যা গ্রহণ কর।
{3:41} আমি মাবুদ, আমারই অধিকারার্থে তুমি বনি-ইসরাইলদের সমস্ত প্রথমজাতের পরিবর্তে লেবীয়দেরকে এবং বনি-ইসরাইলদের সমস্ত প্রথমজাত পশুর পরিবর্তে লেবীয়দের পশুধন গ্রহণ কর;
{3:42} তাতে মূসা মাবুদের হুকুম অনুসারে বনি-ইসরাইলদের সমস্ত প্রথমজাতকে গণনা করলেন;
{3:43} তাদের মধ্যে এক মাস ও তার চেয়েও বেশি বয়স্ক সমস্ত প্রথমজাত পুরুষের নাম তালিকাভুক্ত করা হল যাদের সংখ্যা বাইশ হাজার দুই শত তেয়াত্তর জন।
{3:44} আর মাবুদ মূসাকে বললেন,
{3:45} তুমি বনি-ইসরাইলদের সমস্ত প্রথমজাতের পরিবর্তে লেবীয়দের ও তাদের পশুধনের পরিবর্তে লেবীয়দের পশুধন গ্রহণ কর; লেবীয়েরা আমারই হবে;
{3:46} আমি মাবুদ; আর বনি-ইসরাইলদের প্রথমজাতদের মধ্যে লেবীয়দের সংখ্যার অতিরিক্ত যে দুই শত তিয়াত্তরজন মুক্তিযোগ্য লোক,
{3:47} তাদের একেক জনের জন্য পবিত্র স্থানের শেকল অনুসারে পাঁচ পাঁচ শেকল নেবে; বিশ গেরাতে এক শেকল হয়।
{3:48} আর তাদের সংখ্যার অতিরিক্ত সেই মুক্তিযোগ্য লোকদের মূল্য তুমি হারুন ও তার পুত্রদের দেবে।
{3:49} তাতে লেবীয়দের দ্বারা মুক্ত লোক ছাড়া যারা অবশিষ্ট থাকলো, তাদের মুক্তির মূল্য মূসা নিলেন।
{3:50} তিনি বনি-ইসরাইলদের প্রথমজাত লোক থেকে পবিত্র স্থানের শেকলের পরিমাণে এক হাজার তিন শত পঁয়ষট্টি (শেকল) রূপা নিলেন,
{3:51} মাবুদের কালাম অনুসারে মূসা সেই মুক্ত লোকদের রূপা নিয়ে হারুন ও তার পুত্রদেরকে দিলেন; যেমন মাবুদ মূসাকে হুকুম দিয়েছিলেন।
{i4:1} কহাতীয়দের দায়িত্ব-কর্তব্য
{4:1} আর মাবুদ মূসা ও হারুনকে বললেন,
{4:2} তোমরা লেবির সন্তানদের মধ্যে নিজ নিজ গোষ্ঠী ও পিতৃকুল অনুসারে কহাতীয়দেরকে,
{4:3} ত্রিশ বছর বয়স্ক থেকে পঞ্চাশ বছর বয়স্ক পর্যন্ত যত লোক জমায়েত-তাঁবুতে কর্মচারীদের শ্রেণীভুক্ত হয়, তাদেরকে গণনা কর।
{4:4} জমায়েত-তাঁবুতে কহাতীয়দের সেবাকর্ম মহা-পবিত্র স্থান (সংক্রান্ত)।
{4:5} যখন শিবিরের লোকেরা অগ্রসর হবে, তখন হারুন ও তার পুত্ররা ভেতরে যাবে এবং ব্যবধানের পর্দা নামিয়ে তা দ্বারা শরীয়ত-সিন্দুক ঢাকবে,
{4:6} তার উপরে শুশুকের চামড়ার আচ্ছাদন দেবে ও তার উপরে সমপূর্ণ নীল রংয়ের এক কাপড় পাতবে এবং তার বহন-দণ্ড পরাবে।
{4:7} আর দর্শন রুটির টেবিলের উপরে এক নীল রংয়ের কাপড় পাতবে ও তার উপরে থালা, চামচ, সেঁকপাত্র ও পেয় উৎসর্গের সমস্ত জগ রাখবে এবং প্রতিদিন তার উপরে রুটি থাকবে।
{4:8} সেই সবের উপরে তারা একটি লাল রংয়ের কাপড় পাতবে এবং শুশুকের চামড়ার আচ্ছাদন দিয়ে তা ঢাকবে এবং তার বহন দণ্ড পরাবে।
{4:9} আর একটি নীল রংয়ের কাপড় নিয়ে প্রদীপ-আসন ও তার সমস্ত দীপ, চিমটা এবং গুল্‌তরাশ ও সেসব কিছুর পরিচর্যার সমস্ত তৈলপাত্র আচ্ছাদন করবে।
{4:10} আর তা ও তৎসংক্রান্ত সমস্ত পাত্র শুশুকের চামড়ার একটি আচ্ছাদনে রেখে দণ্ডের উপরে রাখবে।
{4:11} পরে তারা সোনার ধূপগাহ্‌র উপরে নীল রংয়ের কাপড় পেতে তার উপরে শুশুকের চামড়ার আচ্ছাদন দেবে এবং তার বহন-দণ্ড পরাবে।
{4:12} আর তারা পবিত্র স্থানের পরিচর্যার সমস্ত পাত্র নিয়ে নীল রংয়ের কাপড়ের মধ্যে রাখবে এবং শুশুকের চামড়া দিয়ে তা ঢেকে দণ্ডের উপরে রাখবে।
{4:13} আর কোরবানগাহ্‌ থেকে ভস্ম ফেলে তার উপরে বেগুনী রংয়ের কাপড় পাতবে।
{4:14} আর তার উপরে তার পরিচর্যার সমস্ত পাত্র, অঙ্গারদানী, ত্রিশূল, হাতা ও বাটি, কোরবানগাহ্‌র সমস্ত পাত্র রাখবে; আর তারা তার উপরে শুশুকের চামড়ার আচ্ছাদন দেবে এবং তার বহন-দণ্ড পরাবে।
{4:15} এভাবে শিবিরের অগ্রসর হবার সময়ে হারুন ও তার পুত্ররা পবিত্র স্থান ও পবিত্র স্থানের সমস্ত পাত্রের আচ্ছাদন সমাপ্ত করার পর কহাতীয়রা তা বহন করতে আসবে; কিন্তু তারা পবিত্র বস্তু স্পর্শ করবে না, পাছে তাদের মৃত্যু হয়। এসব জমায়েত-তাঁবুতে কহাতীয়দের বহনীয় হবে।
{4:16} আর প্রদীপের জন্য তেল ও ধূপের জন্য সুগন্ধি দ্রব্য, প্রতিদিনের শস্য-উৎসর্গ ও অভিষেকের তেলের তত্ত্বাবধান, সমস্ত শরীয়ত-তাঁবু এবং যা কিছু তার মধ্যে আছে, পবিত্র স্থান ও তার দ্রব্যগুলোর তত্ত্বাবধান করা হারুনের পুত্র ইমাম ইলিয়াসরের কাজ হবে।
{4:17} আর মাবুদ মূসা ও হারুনকে বললেন,
{4:18} তোমরা লেবীয়দের মধ্য থেকে কহাতীয় গোষ্ঠীগুলোর বংশকে উচ্ছেদ করো না।
{4:19} কিন্তু যখন তারা অতি পবিত্র বস্তুর কাছে যায়, তখন তারা যেন বেঁচে থাকে, মারা না পড়ে, সেজন্য তোমরা তাদের প্রতি এরকম করো; হারুন ও তার পুত্ররা ভিতরে গিয়ে ওদের প্রত্যেকজনকে নিজ নিজ সেবাকর্মে ও ভার বহনে নিযুক্ত করবে।
{4:20} কিন্তু ওরা এক নিমিষের জন্যও পবিত্র বস্তু দেখতে ভিতরে যাবে না, গেলে মারা পড়বে।
{i4:21} গের্শোনীয়রা ও মরারিয়রা
{4:21} আর মাবুদ মূসাকে বললেন,
{4:22} তুমি গের্শোনীয়দের পিতৃকুল ও গোষ্ঠী অনুসারে তাদের সংখ্যা গ্রহণ কর।
{4:23} ত্রিশ বছর বয়স্ক থেকে পঞ্চাশ বছর বয়স্ক পর্যন্ত যারা জমায়েত-তাঁবুতে সেবাকর্ম করার জন্য শ্রেণীভুক্ত হয়, তাদের গণনা কর।
{4:24} সেবাকর্ম ও ভার বহনের মধ্যে গের্শোনীয় গোষ্ঠীগুলোর সেবাকর্ম এরকম:
{4:25} তারা শরীয়ত-তাঁবুর সমস্ত পর্দা এবং জমায়েত-তাঁবু, তাঁবুর আবরণ, তার উপরিস্থ শুশুকের চামড়ার ছাদ,
{4:26} জমায়েত-তাঁবুর দ্বারের আচ্ছাদনের কাপড়; প্রাঙ্গণের সমস্ত পর্দা এবং শরীয়ত-তাঁবুর ও কোরবানগাহ্‌র চারপাশের প্রাঙ্গণের দ্বারের আচ্ছাদনের কাপড়; তার দড়ি ও সেবাকর্মের সমস্ত দ্রব্য বহন করবে; আর এই সম্পর্কে আরও যা কিছু করার প্রয়োজন হয় তাও করবে।
{4:27} হারুনের ও তার পুত্রদের হুকুম অনুসারে গের্শোনীয়রা নিজ নিজ ভার বহন ও সেবাকর্ম সম্পর্কিত সমস্ত কাজ করবে; তোমরা তাদের সমস্ত ভার বহনে তাদের নিযুক্ত করবে।
{4:28} জমায়েত-তাঁবুতে এ-ই গের্শোনীয়দের গোষ্ঠীগুলোর সেবাকর্ম এবং তাদের কর্তব্য-কাজ ইমাম হারুনের পুত্র ঈথামরের হাতে থাকবে।
{4:29} আর তুমি মরারিয়দের গোষ্ঠী ও পিতৃকুল অনুসারে তাদেরকে গণনা কর।
{4:30} ত্রিশ বছর বয়স্ক থেকে পঞ্চাশ বছর বয়স্ক পর্যন্ত যারা জমায়েত-তাঁবুতে সেবাকর্ম করার জন্য শ্রেণীভুক্ত হয়, তাদেরকে গণনা কর।
{4:31} আর জমায়েত-তাঁবুতে তাদের সমস্ত সেবাকর্ম সম্পর্কিত এই ভার তাদের বহন করতে হবে; শরীয়ত-তাঁবুর সমস্ত তক্তা, সেই সবের অর্গল, স্তম্ভ ও চুঙ্গি এবং
{4:32} প্রাঙ্গণের চারপাশের সমস্ত স্তম্ভ, সেই সবের চুঙ্গি, গোঁজ, দড়ি ও তৎসম্বন্ধীয় সমস্ত দ্রব্য ও কাজ। তোমরা নামে নামে তাদের বহনীয় ভারের সমস্ত দ্রব্য গণনা করবে।
{4:33} জমায়েত-তাঁবুতে এই মরারি সন্তানদের গোষ্ঠীগুলোর সমস্ত সেবাকর্ম সম্পর্কিত কাজ; এটি ইমাম হারুনের পুত্র ঈথামরের হাতে থাকবে।
{i4:34} লেবীয় বংশগুলোর লোকসংখ্যা গণনা
{4:34} পরে মূসা, হারুন ও মণ্ডলীর নেতৃবর্গ, কহাতীয় সন্তানদের গোষ্ঠী
{4:35} ও পিতৃকুল অনুসারে তাদের মধ্যে ত্রিশ বছর বয়স্ক থেকে পঞ্চাশ বছর বয়স্ক পর্যন্ত যারা জমায়েত-তাঁবুতে সেবাকর্ম করার জন্য শ্রেণীভুক্ত হল, তাদেরকে গণনা করলেন,
{4:36} আর তাদের গোষ্ঠী অনুসারে গণনা-করা লোক হল দুই হাজার সাত শত পঞ্চাশ জন।
{4:37} এরা কহাতীয় গোষ্ঠীগুলোর গণনা-করা এবং জমায়েত-তাঁবুতে সেবাকর্মে নিযুক্ত লোক; মূসার মধ্য দিয়ে দেওয়া মাবুদের হুকুম অনুসারে মূসা ও হারুন এদেরকে গণনা করলেন।
{4:38} গের্শোনীয়দের নিজ নিজ গোষ্ঠী ও পিতৃকুল অনুসারে গণনা করা হল।
{4:39} ত্রিশ বছর বয়স্ক থেকে পঞ্চাশ বছর বয়স্ক পর্যন্ত যারা জমায়েত-তাঁবুতে সেবাকর্ম করার জন্য শ্রেণীভুক্ত হল,
{4:40} তাদের নিজ নিজ গোষ্ঠী ও পিতৃকুল অনুসারে গণনা করা হলে দুই হাজার ছয় শত ত্রিশ জন হল।
{4:41} এরা গের্শোনীয়দের গোষ্ঠীগুলোর গণনা-করা এবং জমায়েত-তাঁবুতে সেবাকর্মে নিযুক্ত লোক; মূসা ও হারুন মাবুদের হুকুম অনুসারে এদেরকে গণনা করলেন।
{4:42} মরারিয়দের নিজ নিজ গোষ্ঠী ও পিতৃ-কুল অনুসারে গণনা করা হল।
{4:43} ত্রিশ বছর বয়স্ক থেকে পঞ্চাশ বছর বয়স্ক পর্যন্ত যারা জমায়েত-তাঁবুতে সেবাকর্মের জন্য শ্রেণীভুক্ত হল,
{4:44} তাদের নিজ নিজ গোষ্ঠী ও পিতৃকুল অনুসারে গণনা করা হলে তিন হাজার দুই শত জন হল।
{4:45} এরা মরারিয়দের গোষ্ঠীগুলোর গণনা-করা লোক; মূসার মধ্য দিয়ে দেওয়া মাবুদের হুকুম অনুসারে মূসা ও হারুন এদেরকে গণনা করলেন।
{4:46} এভাবে মূসা, হারুন ও ইসরাইলের নেতৃবর্গরা লেবীয়দের নিজ নিজ গোষ্ঠী ও পিতৃকুল অনুসারে গণনা করলেন।
{4:47} ত্রিশ বছর বয়স্ক থেকে পঞ্চাশ বছর বয়স্ক পর্যন্ত যারা জমায়েত-তাঁবুতে সেবাকর্ম ও ভার বহনের কাজ করতে প্রবেশ করতো,
{4:48} তাদের গণনা করলে পর তারা সংখ্যায় আট হাজার পাঁচ শত আশী জন হল।
{4:49} মাবুদের হুকুম অনুসারেই মূসা তাদের প্রত্যেক জনকে নিজ নিজ সেবাকর্ম ও ভার বহন অনুসারে গণনা করলেন; এভাবে মূসার কাছে দেওয়া মাবুদের হুকুম অনুসারেই তিনি তাদের গণনা করলেন।
{i5:1} মানুষের নাপাকীতা
{5:1} আর মাবুদ মূসাকে বললেন,
{5:2} তুমি বনি-ইসরাইলকে হুকুম কর, যেন তারা প্রত্যেক কুষ্ঠীকে, প্রত্যেক প্রমেহীকে ও মৃত লাশ স্পর্শ করার ফলে যারা নাপাক তাদের প্রত্যেকজনকে শিবির থেকে বের করে দেয়।
{5:3} তোমরা পুরুষ ও স্ত্রীলোককে বের কর, তাদেরকে শিবির থেকে বের কর। তাদের যে শিবিরের মধ্যে আমি বাস করি, তারা যেন তা নাপাক না করে।
{5:4} তখন বনি-ইসরাইল সেরকম কাজ করলো, তাদেরকে শিবির থেকে বের করে দিল; মাবুদ মূসাকে যেমন বলেছিলেন, বনি-ইসরাইল তেমনি করলো।
{i5:5} গুনাহ্‌ স্বীকার ও তার পরিশোধ
{5:5} আর মাবুদ মূসাকে বললেন,
{5:6} তুমি বনি-ইসরাইলকে বল, পুরুষ কিংবা স্ত্রী হোক, যখন কেউ মানুষের মধ্যে প্রচলিত কোন গুনাহ্‌ করে মাবুদের বিরুদ্ধে বিশ্বাস ভঙ্গ করে, আর সেই প্রাণী দণ্ডনীয় হয়,
{5:7} তখন সে যে গুনাহ্‌ করেছে তা স্বীকার করবে ও তার অপরাধের জন্য তার মূল দ্রব্য ও তার পঞ্চমাংশের এক অংশ বেশি, যার বিরুদ্ধে দোষ করেছে, তাকে দেবে।
{5:8} কিন্তু যাকে দোষের ক্ষতিপূরণ দেওয়া যেতে পারে, এমন মুক্তিকর্তা জ্ঞাতি যদি সেই ব্যক্তির না থাকে, তবে দোষের ক্ষতিপূরণ মাবুদের উদ্দেশে ইমামকে দিতে হবে; তা ছাড়া, যা দ্বারা তার কাফ্‌ফারা হয়, সেই কাফ্‌ফারার ভেড়াও দিতে হবে।
{5:9} আর বনি-ইসরাইল নিজেদের পবিত্র বস্তুর মধ্যে যত উত্তোলনীয় উপহার ইমামের কাছে আনে, সেসব তার হবে।
{5:10} যে পবিত্র বস্তু যার দ্বারা নিবেদিত হয়, তা তারই হবে; কোন ব্যক্তি যে কোন বস্তু ইমামকে দেয়, তা তার হবে।
{i5:11} বিপথগামিনী স্ত্রীর বিষয়
{5:11} আর মাবুদ মূসাকে বললেন,
{5:12} তুমি বনি-ইসরাইলকে বল, কোন ব্যক্তির স্ত্রী যদি বিপথগামিনী হয়ে তার বিরুদ্ধে সত্য লঙ্ঘন করে,
{5:13} সে যদি স্বামীর দৃষ্টির অগোচরে কোন পুরুষের সঙ্গে জেনা করে গোপনে নাপাক হয় ও তার বিপক্ষে কোন সাক্ষী না থাকে ও সে ধরা না পড়ে;
{5:14} এবং স্ত্রী নাপাক হলে স্বামী যদি অন্তর্জ্বালাজনক রূহের আবেশে তার প্রতি ক্রুদ্ধ হয়; অথবা স্ত্রী নাপাক না হলেও যদি সে বিদ্বেষ রূহের আবেশে তার প্রতি ক্রুদ্ধ হয়;
{5:15} তবে সেই স্বামী তার স্ত্রীকে ইমামের কাছে আনবে এবং তার জন্য তার উপহার, অর্থাৎ এক ঐফার দশ ভাগের এক ভাগ যবের সুজি আনবে, কিন্তু তার উপরে তেল ঢালবে না ও কুন্দুরু দেবে না; কেননা তা অন্তর্জ্বালার শস্য-উৎসর্গ, স্মরণ করার শস্য-উৎসর্গ, যা দ্বারা অপরাধ স্মরণ হয়।
{5:16} পরে ইমাম সেই স্ত্রীকে নিয়ে মাবুদের সম্মুখে উপস্থিত করবে।
{5:17} আর ইমাম মাটির পাত্রে পবিত্র পানি রেখে শরীয়ত-তাঁবুর মেঝের কিঞ্চিৎ ধূলি নিয়ে সেই পানিতে দেবে।
{5:18} পরে ইমাম ঐ স্ত্রীকে মাবুদের সম্মুখে উপস্থিত করবে ও তার মাথার চুল খুলে দিয়ে ঐ স্মরণ করার শস্য-উৎসর্গ, অর্থাৎ অন্তর্জ্বালার শস্য-উৎসর্গ, তার হাতে দেবে এবং ইমামের হাতে বদদোয়াজনক তিক্ত পানি থাকবে।
{5:19} আর ইমাম ঐ স্ত্রীকে শপথ করিয়ে বলবে, কোন পুরুষ যদি তোমার সঙ্গে জেনা না করে থাকে এবং তুমি তোমার স্বামীর অধীন থেকে থাক ও বিপথে গিয়ে যদি নাপাক কাজ না করে থাক, তবে এই বদদোয়াজনক তিক্ত পানি তোমাতে নিষ্ফল হোক।
{5:20} কিন্তু তুমি তোমার স্বামীর অধীন হয়েও যদি বিপথে গিয়ে থাক, যদি নাপাক কাজ করে থাক ও তোমার স্বামী ভিন্ন অন্য কোন পুরুষ যদি তোমার সঙ্গে জেনা করে থাকে —
{5:21} তবে ইমাম বদদোয়াপূর্ণ কসম দিয়ে সেই স্ত্রীকে শপথ করাবে ও ইমাম সেই স্ত্রীকে বলবে — মাবুদ তোমার স্ত্রী-অঙ্গ অকেজো করবেন ও তোমার উদর ফুলে উঠে তোমার লোকদের মধ্যে তোমাকে বদদোয়ার ও কসমের পাত্রে পরিণত করবেন;
{5:22} আর এই বদদোয়াযুক্ত পানি তোমার উদরে প্রবেশ করে তোমার উদর স্ফীত ও স্ত্রী-অঙ্গ অকেজো হবে। তখন সেই স্ত্রী বলবে, “আমিন, আমিন”।
{5:23} আর ইমাম সেই বদদোয়ার কথা কিতাবে লিখে ঐ তিক্ত পানিতে ধুয়ে ফেলবে।
{5:24} পরে সেই বদদোয়ার তিক্ত পানি ঐ স্ত্রীকে পান করাবে; তাতে সেই বদদোয়ার পানি তিক্তরূপে তার মধ্যে প্রবেশ করবে।
{5:25} আর ইমাম ঐ স্ত্রীর হাত থেকে সেই অন্তর্জ্বালার শস্য-উৎসর্গ নেবে এবং সেই খাবার উপহার মাবুদের সম্মুখে দুলিয়ে কোরবানগাহ্‌র উপরে উপস্থিত করবে।
{5:26} ইমাম তা স্মরণ করার জন্য সেই শস্য-উৎসর্গের এক মুষ্টি নিয়ে কোরবানগাহ্‌র উপরে পুড়িয়ে ফেলবে, তারপর ঐ স্ত্রীকে সেই পানি পান করাবে।
{5:27} আর সেই স্ত্রীকে পানি পান করালে সে যদি তার স্বামীর বিরুদ্ধে বিশ্বাস ভঙ্গ করে করে নাপাক হয়ে থাকে, তবে সেই বদদোয়াযুক্ত পানি তার মধ্যে তিক্তরূপে প্রবেশ করবে এবং তার উদর ফুলে উঠবে ও স্ত্রী-অঙ্গ অকেজো হয়ে পড়বে; এভাবে সেই স্ত্রী তার স্বজাতির মধ্যে বদদোয়ার পাত্রী হবে।
{5:28} আর যদি সেই স্ত্রী নাপাক না হয়ে পাক থাকে, তবে সে মুক্ত হবে ও গর্ভধারণ করবে।
{5:29} এটি অন্তর্জ্বালা বিষয়ক ব্যবস্থা; স্ত্রীলোক স্বামীর অধীন হয়েও বিপথে গিয়ে নাপাক হলে,
{5:30} কিংবা স্বামী বিদ্বেষপূর্ণ রূহের আবেশে তার স্ত্রীর প্রতি বিদ্বেষ পরায়ণ হলে সে সেই স্ত্রীকে মাবুদের সম্মুখে উপস্থিত করবে এবং ইমাম সেই বিষয়ে এ সব ব্যবস্থা পালন করবে।
{5:31} তাতে স্বামী অপরাধ থেকে মুক্ত হবে এবং সেই স্ত্রী তার অপরাধ বহন করবে।
{i6:1} নাসরীয়দের ব্যবস্থা
{6:1} আর মাবুদ মূসাকে বললেন,
{6:2} তুমি বনি-ইসরাইলকে বল, কোন পুরুষ কিংবা স্ত্রীলোক মাবুদের উদ্দেশে পৃথকীকৃত হবার জন্য যখন বিশেষ ব্রত, নাসরীয় ব্রত পালন করবে,
{6:3} তখন সে আঙ্গুর-রস ও সুরা থেকে পৃথক থাকবে, আঙ্গুর-রসের সিরকা বা সুরার সিরকা পান করবে না এবং আঙ্গুর ফল থেকে উৎপন্ন কোন পানীয় পান করবে না, আর কাঁচা বা শুক্‌নো আঙ্গুর ফল খাবে না।
{6:4} তার পৃথক থাকবার সমস্ত কাল সে আঙ্গুর ফল দিয়ে, এর বীজ কিম্বা খোসা দিয়ে তৈরি কিছুই খাবে না।
{6:5} তার পৃথক নাসরীয়-ব্রতের সমস্ত কাল তার মাথায় ক্ষুর স্পর্শ করা চলবে না; মাবুদের উদ্দেশে তার পৃথক থাকবার দিন-সংখ্যা যতদিন সমপূর্ণ না হয়, ততদিন সে পবিত্র থাকবে, সে তার মাথার চুল বৃদ্ধি পেতে দেবে।
{6:6} যতদিন সে মাবুদের উদ্দেশে পৃথক থাকে, ততদিন কোন মৃত লাশের কাছে যাবে না।
{6:7} যদিও তার পিতা কিংবা মা কিংবা ভাই কিংবা বোন মারা যায়, তবুও সে তাদের জন্য নিজেকে নাপাক করবে না; কেননা তার মাথায় আল্লাহ্‌র উদ্দেশে নাসরীয় ব্রতের চিহ্ন আছে।
{6:8} তার পৃথক থাকবার সমস্ত কাল সে মাবুদের উদ্দেশে পবিত্র।
{6:9} আর যদি কোন মানুষ হঠাৎ তার কাছে মারা যাওয়াতে সে তার পৃথক থাকবার চিহ্নবিশিষ্ট মাথা নাপাক করে, তবে সে পাক-পবিত্র হবার দিনে তার মাথা মুণ্ডন করবে, সপ্তম দিনে তা মুণ্ডন করবে।
{6:10} আর অষ্টম দিনে সে দু’টি ঘুঘু কিংবা দু’টি কবুতরের বাচ্চা জমায়েত-তাঁবুর দ্বারে ইমামের কাছে আনবে।
{6:11} ইমাম তাদের একটি গুনাহ্‌র জন্য, অন্যটি পোড়ানো-কোরবানীর জন্য নিবেদন করে মৃত লাশের দরুন তার কৃত গুনাহ্‌র জন্য কাফ্‌ফারা দেবে; আর সেই দিনে তাকে পবিত্র করবে।
{6:12} আবার সে তার পৃথক্‌ থাকবার দিনগুলোতে মাবুদের উদ্দেশে পৃথক থাকবে এবং দোষ-কোরবানী হিসেবে এক বছরের একটি ভেড়ার বাচ্চা আনবে। আর তার পৃথক হয়ে থাকবার দিনগুলো নাপাক হওয়াতে তার পূর্বগত সমস্ত দিন নিরর্থক হবে।
{6:13} আর নাসরীয় ব্রতের ব্যবস্থা এই — তার পৃথক থাকবার দিন সমপূর্ণ হলে পর তাকে জমায়েত-তাঁবুর দ্বারে আনা হবে।
{6:14} পরে সে মাবুদের উদ্দেশে তার উপহার কোরবানী করবে; পোড়ানো-কোরবানীর জন্য এক বছর বয়েসী নিখুঁত এক ভেড়ার বাচ্চা ও গুনাহ্‌-কোরবানীর জন্য এক বছরের নিখুঁত একটি ভেড়ীর বাচ্চা ও মঙ্গল-কোরবানী জন্য নিখুঁত একটি ভেড়া,
{6:15} আর এক ঝুড়ি খামিহীন রুটি, তেল মিশানো মিহি সুজির পিঠা, খামিহীন তৈলাক্ত সরু চাকলী ও তার উপযুক্ত শস্য-উৎসর্গ এবং পেয় উৎসর্গ ইত্যাদি আনবে।
{6:16} আর ইমাম মাবুদের সম্মুখে এসব উপস্থিত করে তার গুনাহ্‌-কোরবানী ও পোড়ানো-কোরবানী দেবে।
{6:17} পরে খামিহীন রুটির ঝুড়ির সঙ্গে মঙ্গল-কোরবানীর ভেড়া মাবুদের উদ্দেশে কোরবানী করবে এবং ইমাম এর সঙ্গে শস্য-উৎসর্গ ও পেয় উৎসর্গ নিবেদন করবে।
{6:18} পরে নাসরীয় জমায়েত-তাঁবুর দ্বারে তার পৃথক থাকবার চিহ্নস্বরূপ মাথা মুণ্ডন করবে ও তার পৃথক থাকবার চিহ্ন যে মাথার চুল, তা নিয়ে মঙ্গল-কোরবানীর নিচে থাকা আগুনে রাখবে।
{6:19} আর নাসরীয় ব্রতধারীর মাথা মুণ্ডনের পরে ইমাম ঐ ভেড়ার সিদ্ধ কাঁধ ও ঝুড়ি থেকে খামিহীন একখানি পিঠা ও একখানি খামিহীন চাপাটি নিয়ে তার হাতে দেবে।
{6:20} আর ইমাম সেসব দোলনীয় নৈবেদ্য-কোরবানী জন্য মাবুদের সম্মুখে দোলাবে; তাতে দোলনীয় বুকের গোশ্‌ত ও উত্তোলনীয় জঙ্ঘা সহ তা ইমামের জন্য পবিত্র হবে; তারপর নাসরীয় ব্যক্তি আঙ্গুর-রস পান করতে পারবে।
{6:21} নাসরীয় ব্রতধারীকে এই নিয়ম পালন করতে হবে। পৃথক থাকবার দিনগুলোর জন্য মাবুদকে তার নির্দিষ্ট উপহার দিতে হবে। এছাড়া, তার সংস্থান অনুসারে সে আরও যা কিছু দিতে মানত করেছে তা দিতে হবে।
{i6:22} ইমামের দোয়া
{6:22} মাবুদ মূসাকে বললেন,
{6:23} তুমি হারুন ও তার পুত্রদেরকে বল; তোমরা বনি-ইসরাইলকে এরকম দোয়া করে তাদের বলবে,
{6:24} মাবুদ তোমাকে দোয়া করুন ও তোমাকে রক্ষা করুন;
{6:25} মাবুদ তোমার প্রতি নিজের মুখ উজ্জ্বল করুন ও তোমাকে অনুগ্রহ করুন;
{6:26} মাবুদ তোমার প্রতি নিজের মুখ তুলুন ও তোমাকে শান্তি দান করুন।
{6:27} এভাবে তারা বনি-ইসরাইলদের উপরে আমার নাম স্থাপন করবে; আর আমি তাদেরকে দোয়া করবো।
{i7:1} পিতৃকুলপতিদের উপহার
{7:1} যেদিন মূসা শরীয়ত-তাঁবু স্থাপন সমাপ্ত করলেন এবং তা অভিষেক ও পাক-পবিত্র করলেন, আর তার সঙ্গেকার সমস্ত জিনিস এবং কোরবানগাহ্‌ ও তৎসংক্রান্ত সমস্ত পাত্র অভিষেক ও পবিত্র করলেন,
{7:2} সেদিন ইসরাইলের নেতৃবর্গ, পিতৃকুলপতিবর্গ উপহার আনলেন, এঁরা সমস্ত বংশের নেতা, এঁরা গণনা করা লোকদের জন্য নিযুক্ত ছিলেন।
{7:3} তাঁরা মাবুদের উদ্দেশে উপহার হিসেবে ছয়টি আচ্ছাদিত গরুর গাড়ি ও বারটি বলদ, দু’জন নেতার জন্য একটি ঘোড়ার গাড়ি ও প্রত্যেক জনের জন্য একটি করে বলদ এনে শরীয়ত-তাঁবুর সম্মুখে উপস্থিত করলেন।
{7:4} তখন মাবুদ মূসাকে বললেন,
{7:5} তুমি তাদের থেকে সেগুলো গ্রহণ কর। সেগুলো জমায়েত-তাঁবুর সেবাকর্ম করার জন্য গ্রহণ করা হবে, আর তুমি সেসব লেবীয়দেরকে দেবে; একেক জনকে নিজ নিজ সেবাকর্ম অনুসারে দেবে।
{7:6} পরে মূসা সেসব ঘোড়ার গাড়ি ও বলদ গ্রহণ করে লেবীয়দেরকে দিলেন।
{7:7} গের্শোনীয়দেরকে তাদের সেবা-কর্ম অনুসারে দু’টি গরুর গাড়ি ও চারটি বলদ,
{7:8} এবং মরারীয়দেরকে তাদের সেবা-কর্ম অনুসারে চারটি গরুর গাড়ি ও আটটি বলদ দিয়ে ইমাম হারুনের পুত্র ঈথামরের হাতে দিলেন।
{7:9} কিন্তু কহাতীয়দেরকে কিছুই দিলেন না, কেননা পবিত্র স্থানের সেবাকর্মের ভার তাদের উপরে ছিল; তারা কাঁধে করে ভার বহন করতো।
{7:10} পরে কোরবানগাহ্‌র অভিষেক-দিনে নেতৃবর্গ কোরবানগাহ্‌ প্রতিষ্ঠার উপহার আনলেন; ফলত সেই নেতৃবর্গ কোরবানগাহ্‌র সম্মুখে নিজ নিজ উপহার আনলেন।
{7:11} তখন মাবুদ মূসাকে বললেন, একেক জন নেতা একেক দিন কোরবানগাহ্‌ প্রতিষ্ঠার জন্য নিজ নিজ উপহার আনবে।
{7:12} প্রথম দিনে এহুদা বংশজাত অম্মীনাদবের পুত্র নহশোন তার উপহার আনলেন।
{7:13} তার উপহার পবিত্র স্থানের শেকল অনুসারে এক শত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি, এই দু’টি পাত্র শস্য-উৎসর্গের জন্য তেল মিশানো মিহি সুজিতে পূর্ণ;
{7:14} ধূপে পরিপূর্ণ দশ (শেকল) পরিমাণ সোনার একটি চামচ;
{7:15} পোড়ানো-কোরবানীর জন্য একটি ষাঁড়, একটি ভেড়া, এক বছর বয়সের একটি ভেড়ার বাচ্চা;
{7:16} গুনাহ্‌-কোরবানীর জন্য একটি ছাগল;
{7:17} মঙ্গল-কোরবানীর জন্য দু’টি গরু, পাঁচটি ভেড়া, পাঁচটি ছাগল, এক বছর বয়সের পাঁচটি ভেড়ার বাচ্চা; এসব অম্মীনাদবের পুত্র নহশোনের উপহার।
{7:18} দ্বিতীয় দিনে ইষাখরের নেতা সূয়ারের পুত্র নথনেল উপহার আনলেন।
{7:19} তিনি নিজের উপহার হিসেবে পবিত্র স্থানের শেকল অনুসারে একশত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি, এই দু’টি পাত্র খাবার নৈবেদ্যর জন্য তেল মিশানো মিহি সুজিতে পূর্ণ;
{7:20} ধূপে পরিপূর্ণ দশ (শেকল) পরিমাণ সোনার একটি চামচ;
{7:21} পোড়ানো-কোরবানীর জন্য একটি ষাঁড়, একটি ভেড়া, এক বছর বয়সের একটি ভেড়ার বাচ্চা;
{7:22} গুনাহ্‌-কোরবানীর জন্য একটি ছাগল;
{7:23} ও মঙ্গল-কোরবানীর জন্য দু’টি গরু, পাঁচটি ভেড়া, পাঁচটি ছাগল, এক বছর বয়সের পাঁচটি ভেড়ার বাচ্চা; এসব সূয়ারের পুত্র নথনেলের উপহার।
{7:24} তৃতীয় দিনে সবূলূন-বংশের লোকদের নেতা হেলোনের পুত্র ইলীয়াব উপহার আনলেন।
{7:25} তাঁর উপহার পবিত্র স্থানের শেকল অনুসারে এক শত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি, এই দু’টি পাত্র শস্য-উৎসর্গের জন্য তেল মিশানো মিহি সুজিতে পূর্ণ;
{7:26} ধূপে পরিপূর্ণ দশ (শেকল) পরিমাণ সোনার একটি চামচ;
{7:27} পোড়ানো-কোরবানীর জন্য একটি ষাঁড়, একটি ভেড়া, এক বছরের একটি ভেড়ার বাচ্চা;
{7:28} গুনাহ্‌-কোরবানীর জন্য একটি ছাগল;
{7:29} ও মঙ্গল-কোরবানীর জন্য দু’টি গরু, পাঁচ ভেড়া, পাঁচ ছাগল, এক বছর বয়সের পাঁচ ভেড়ার বাচ্চা; এ সব হেলোনের পুত্র ইলীয়াবের উপহার।
{7:30} চতুর্থ দিনে রূবেণ-বংশের লোকদের নেতা শদেয়ুরের পুত্র ইলীষুর উপহার আনলেন।
{7:31} তাঁর উপহার পবিত্র স্থানের শেকল অনুসারে এক শত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি, এই দু’টি পাত্র শস্য-উৎসর্গের জন্য তেল মিশানো মিহি সুজিতে পূর্ণ;
{7:32} ধূপে পরিপূর্ণ দশ (শেকল) পরিমাণ সোনার একটি চামচ;
{7:33} পোড়ানো-কোরবানীর জন্য একটি ষাঁড় একটি ভেড়া, এক বছর বয়সের একটি ভেড়ার বাচ্চা;
{7:34} গুনাহ্‌-কোরবানীর জন্য একটি ছাগল;
{7:35} ও মঙ্গল-কোরবানীর জন্য দু’টি গরু, পাঁচটি ভেড়া, পাঁচটি ছাগল এক বছর বয়সের পাঁচটি ভেড়ার বাচ্চা; এসব শদেয়ুরের পুত্র ইলীষুরের উপহার।
{7:36} পঞ্চম দিনে শিমিয়োন-সন্তানদের নেতা সূরীশদ্দয়ের পুত্র শনুমীয়েল উপহার আনলেন।
{7:37} তাঁর উপহার পবিত্র স্থানের শেকল অনুসারে এক শত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি এই দু’টি পাত্র শস্য-উৎসর্গের জন্য তেল মিশানো মিহি সুজিতে পূর্ণ;
{7:38} ধূপে দশ (শেকল) পরিমাণ সোনার একটি চামচ;
{7:39} পোড়ানো-কোরবানীর জন্য একটি ষাঁড়, একটি ভেড়া, এক বছর বয়সের একটি ভেড়ার বাচ্চা;
{7:40} গুনাহ্‌-কোরবানীর জন্য একটি ছাগল;
{7:41} ও মঙ্গল-কোরবানীর জন্য দু’টি গরু, পাঁচটি ভেড়া, পাঁচটি ছাগল, এক বছরের পাঁচটি ভেড়ার বাচ্চা; এ সব সূরীশদ্দয়ের পুত্র শনুমীয়েলের উপহার।
{7:42} ষষ্ঠ দিনে গাদ-বংশের লোকদের নেতা দ্যূয়েলের পুত্র ইলীয়াসফ উপহার আনলেন।
{7:43} তার উপহার পবিত্র স্থানের শেকল অনুসারে এক শত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি, এই দু’টি পাত্র শস্য-উৎসর্গের জন্য তেল মিশানো মিহি সুজিতে পূর্ণ;
{7:44} ধূপে পরিপূর্ণ দশ (শেকল) পরিমাণ সোনার একটি চামচ;
{7:45} পোড়ানো-কোরবানীর জন্য একটি ষাঁড়, একটি ভেড়া, এক বছর বয়সের একটি ভেড়ার বাচ্চা;
{7:46} গুনাহ্‌-কোরবানীর জন্য একটি ছাগল;
{7:47} ও মঙ্গল-কোরবানীর জন্য দু’টি গরু, পাঁচটি ভেড়া, পাঁচটি ছাগল, এক বছরের পাঁচটি ভেড়ার বাচ্চা; এসব দ্যূয়েলের পুত্র ইলীয়াসফের উপহার।
{7:48} সপ্তম দিনে আফরাহীম-বংশের লোকদের নেতা অম্মীহূদের পুত্র ইলীশামা।
{7:49} তাঁর উপহার পবিত্র স্থানের শেকল অনুসারে এক শত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি, এই দু’টি পাত্র শস্য-উৎসর্গের জন্য তেল মিশানো মিহি সুজিতে পূর্ণ;
{7:50} ধূপে পরিপূর্ণ দশ (শেকল) পরিমাণ সোনার একটি চামচ;
{7:51} পোড়ানো-কোরবানীর জন্য একটি ষাঁড়, একটি ভেড়া, এক বছর বয়সের একটি ভেড়ার বাচ্চা;
{7:52} গুনাহ্‌-কোরবানীর জন্য একটি ছাগল;
{7:53} মঙ্গল-কোরবানীর জন্য দু’টি গরু, পাঁচটি ভেড়া, পাঁচটি ছাগল, এক বছর বয়সের পাঁচটি ভেড়ার বাচ্চা; এ সব অম্মীহূদের পুত্র ইলীশামার উপহার।
{7:54} অষ্টম দিনে মানাশা-বংশের লোকদের নেতা পদাহসূরের পুত্র গমলীয়েল উপহার আনলেন।
{7:55} তার উপহার পবিত্র স্থানের শেকল অনুসারে এক শত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি, এই দু’টি পাত্র শস্য-উৎসর্গের জন্য তেল মিশানো মিহি সুজিতে পূর্ণ;
{7:56} ধূপে পরিপূর্ণ দশ (শেকল) পরিমাণ সোনার একটি চামচ;
{7:57} পোড়ানো-কোরবানীর জন্য একটি ষাঁড়, একটি ভেড়া, এক বছরের একটি ভেড়ার বাচ্চা;
{7:58} গুনাহ্‌-কোরবানীর জন্য একটি ছাগল;
{7:59} ও মঙ্গল-কোরবানীর জন্য দু’টি গরু, পাঁচটি ভেড়া, পাঁচটি ছাগল, এক বছরের পাঁচটি ভেড়ার বাচ্চা; এসব পদাহসূরের পুত্র গমলীয়েলের উপহার।
{7:60} নবম দিনে বিন্‌ইয়ামীন-বংশের লোকদের নেতা গিদিয়োনির পুত্র অবীদান উপহার আনলেন।
{7:61} তাঁর উপহার পবিত্র স্থানের শেকল অনুসারে এক শত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি, এই দু’টি পাত্র শস্য-উৎসর্গের জন্য তেল মিশানো মিহি সুজিতে পূর্ণ;
{7:62} ধূপে পরিপূর্ণ দশ (শেকল) পরিমাণ সোনার একটি চামচ;
{7:63} পোড়ানো-কোরবানীর জন্য একটি ষাঁড়, একটি ভেড়া, এক বছরের একটি ভেড়ার বাচ্চা;
{7:64} গুনাহ্‌-কোরবানীর জন্য একটি ছাগল;
{7:65} ও মঙ্গল-কোরবানীর জন্য দু’টি গরু, পাঁচটি ভেড়া, পাঁচটি ছাগল, এক বছরের পাঁচটি ভেড়ার বাচ্চা; এসব গিদিয়োনির পুত্র অবীদানের উপহার।
{7:66} দশম দিনে দান-বংশের লোকদের নেতা অম্মীশদ্দয়ের পুত্র অহীয়েষর।
{7:67} তাঁর উপহার পবিত্র স্থানের শেকল অনুসারে এক শত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি, এই দু’টি পাত্র শস্য-উৎসর্গের জন্য তেল মিশানো মিহি সুজিতে পূর্ণ;
{7:68} ধূপে পরিপূর্ণ দশ (শেকল) পরিমাণ সোনার একটি চামচ;
{7:69} পোড়ানো-কোরবানীর জন্য একটি ষাঁড়, একটি ভেড়া, এক বছরের একটি ভেড়ার বাচ্চা;
{7:70} গুনাহ্‌-কোরবানীর জন্য একটি ছাগল;
{7:71} ও মঙ্গল-কোরবানীর জন্য দু’টি গরু, পাঁচটি ভেড়া, পাঁচটি ছাগল, এক বছরের পাঁচটি ভেড়ার বাচ্চা; এসব অম্মীশদ্দয়ের পুত্র অহীয়েষরের উপহার।
{7:72} একাদশ দিনে আশের-বংশের লোকদের নেতা অক্রণের পুত্র পগীয়েল উপহার আনলেন।
{7:73} তাঁর উপহার পবিত্র স্থানের শেকল অনুসারে একশত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি, এই দু’টি পাত্র শস্য-উৎসর্গের জন্য তেল মিশানো মিহি সুজিতে পূর্ণ;
{7:74} ধূপে পরিপূর্ণ দশ (শেকল) পরিমাণ সোনার একটি চামচ;
{7:75} পোড়ানো-কোরবানীর জন্য একটি ষাঁড়, একটি ভেড়া, এক বছরের একটি ভেড়ার বাচ্চা;
{7:76} গুনাহ্‌-কোরবানীর জন্য একটি ছাগল;
{7:77} ও মঙ্গল-কোরবানীর জন্য দু’টি গরু, পাঁচটি ভেড়া, পাঁচটি ছাগল, এক বছর বয়সের পাঁচটি ভেড়ার বাচ্চা; এ সব অক্রণের পুত্র পগীয়েলের উপহার।
{7:78} বারো দিনের দিন নপ্তালি-বংশের লোকদের নেতা ঐননের পুত্র অহীরঃ উপহার আনলেন।
{7:79} তাঁর উপহার পবিত্র স্থানের শেকল অনুসারে এক শত ত্রিশ (শেকল) পরিমাণ রূপার একটি থালা ও সত্তর শেকল পরিমাণ রূপার একটি বাটি, এই দু’টি পাত্র শস্য-উৎসর্গের জন্য তেল মিশানো মিহি সুজিতে পূর্ণ;
{7:80} ধূপে পরিপূর্ণ দশ (শেকল) পরিমাণ সোনার একটি চামচ;
{7:81} পোড়ানো-কোরবানীর জন্য একটি ষাঁড়, একটি ভেড়া, এক বছর বয়সের একটি ভেড়ার বাচ্চা;
{7:82} গুনাহ্‌-কোরবানীর জন্য একটি ছাগল;
{7:83} ও মঙ্গল-কোরবানীর জন্য দু’টি গরু, পাঁচটি ভেড়া, পাঁচটি ছাগল, এক বছর বয়সের পাঁচটি ভেড়ার বাচ্চা; এসব ঐননের পুত্র অহীরের উপহার।
{7:84} কোরবানগাহ্‌ অভিষেকের দিনে কোরবানগাহ্‌-প্রতিষ্ঠার জন্য ইসরাইলের নেতৃবর্গ এই সমস্ত উপহার দিলেন; রূপার বারো থালা, রূপার বারো বাটি, সোনার বারো চামচ।
{7:85} তার প্রত্যেক থালা এক শত ত্রিশ (শেকল) এবং প্রত্যেক বাটি সত্তর সেকল; এসব পাত্রের রূপা পবিত্র স্থানের শেকল অনুসারে মোট দুই হাজার চার শত (শেকল) পরিমিত।
{7:86} ধূপে পরিপূর্ণ সোনার বারোটি চামচ, প্রত্যেক চামচ পবিত্র স্থানের শেকল অনুসারে দশ (শেকল) পরিমিত; মোট এসব চামচের সোনা এক শত বিশ (শেকল) পরিমিত।
{7:87} পোড়ানো-কোরবানীর জন্য মোট বারোটি গরু, বারোটি ভেড়া, এক বছরের বারোটি ভেড়ার বাচ্চা ও তাদের শস্য-উৎসর্গ এবং গুনাহ্‌-কোরবানীর জন্য বারোটি ছাগল।
{7:88} আর মঙ্গল-কোরবানীর জন্য মোট চব্বিশটি গরু, ষাটটি ভেড়া, ষাটটি ছাগল, এক বছরের ষাটটি ভেড়ার বাচ্চা; এসব কোরবানগাহ্‌র অভিষেকের পরে কোরবানগাহ্‌-প্রতিষ্ঠার উপহার।
{7:89} আর মূসা যখন আল্লাহ্‌র সঙ্গে কথা বলতে জমায়েত-তাঁবুতে প্রবেশ করতেন তখন আল্লাহ্‌ সাক্ষ্য-সিন্দুকের উপরিস্থ গুনাহ্‌ আবরণ থেকে, সেই দুই কারুবীর মধ্য থেকে, তাঁর কণ্ঠস্বর শুনতে পেতেন; এভাবে মাবুদ তাঁর সঙ্গে কথা বলতেন।
{i8:1} প্রদীপ-আসন
{8:1} আর মাবুদ মূসাকে বললেন,
{8:2} তুমি হারুনকে বল, তুমি প্রদীপগুলো জ্বালালে সেই সাতটি প্রদীপ যেন প্রদীপ-আসনের সম্মুখদিকে আলো দেয়।
{8:3} তাতে হারুন সেরকম করলেন, প্রদীপ-আসনের সম্মুখদিকে আলো দেবার জন্য সেসব প্রদীপ জ্বালালেন, যেমন মাবুদ মূসাকে হুকুম করেছিলেন।
{8:4} ঐ প্রদীপ-আসনের গঠন এই রকম — সেটি পিটানো সোনা দিয়ে তৈরি; কাণ্ড থেকে পুষ্প পর্যন্ত তা পিটানো কাজ ছিল। মাবুদ মূসাকে যে আকার দেখিয়েছিলেন, সেই অনুসারে তিনি প্রদীপ-আসনটি তৈরি করেছিলেন।
{i8:5} লেবীয়দের পাক-পবিত্রকরণ ও কার্যাবলী
{8:5} আর মাবুদ মূসাকে বললেন,
{8:6} তুমি বনি-ইসরাইলদের মধ্য থেকে লেবীয়দেরকে নিয়ে পাক-পবিত্র কর।
{8:7} তাদেরকে পাক-পবিত্র করার জন্য এরকম কর, তাদের উপরে গুনাহ্‌ মাফের পানি ছিটিয়ে দাও এবং তারা তাদের সারা শরীর কামিয়ে কাপড় ধুয়ে নিয়ে নিজেদেরকে পাক-পবিত্র করুক।
{8:8} পরে তারা একটি ষাঁড় ও এর সঙ্গে তেল মিশানো মিহি সুজির শস্য-উৎসর্গ আনয়ন করুক এবং তুমি গুনাহ্‌-কোরবানীর জন্য আর একটি ষাঁড় নাও।
{8:9} আর লেবীয়দেরকে জমায়েত-তাঁবুর সম্মুখে আন ও বনি-ইসরাইলদের সমস্ত দলকে একত্র কর।
{8:10} আর তুমি লেবীয়দেরকে মাবুদের সম্মুখে আনলে বনি-ইসরাইল তাদের শরীরে হস্তার্পণ করুক।
{8:11} পরে হারুন বনি-ইসরাইলদের দোলনীয় উপহার হিসেবে লেবীয়দেরকে মাবুদের সম্মুখে নিবেদন করবে; তাতে তারা মাবুদের সেবাকর্মে নিযুক্ত হবে।
{8:12} পরে লেবীয়েরা ঐ দু’টি ষাঁড়ের মাথায় হাত রাখবে আর তুমি লেবীয়দের জন্য কাফ্‌ফারা করতে মাবুদের উদ্দেশে একটি ষাঁড় গুনাহ্‌-কোরবানী হিসেবে এবং অন্যটি পোড়ানো-কোরবানী হিসেবে কোরবানী করবে।
{8:13} আর হারুনের ও তার পুত্রদের সম্মুখে লেবীয়দেরকে দাঁড় করিয়ে মাবুদের উদ্দেশে দোলনীয় উপহার হিসেবে তাদেরকে নিবেদন করবে।
{8:14} এভাবে তুমি বনি-ইসরাইল থেকে লেবীয়দেরকে পৃথক করো; তাতে লেবীয়েরা আমারই হবে।
{8:15} তারপর লেবীয়েরা জমায়েত-তাঁবুর সেবাকর্ম করতে প্রবেশ করবে। এভাবে তুমি তাদেরকে পাক-পবিত্র করে দোলনীয় উপহার হিসেবে নিবেদন করবে;
{8:16} কেননা তাদের আমায় দেওয়া হয়েছে, বনি-ইসরাইলদের মধ্য থেকে তাদেরকে আমার উদ্দেশে দেওয়া হয়েছে; আমি যাবতীয় গর্ভ উন্মোচকের, সমস্ত বনি-ইসরাইলের প্রথমজাতদের পরিবর্তে তাদেরকে আমার জন্য গ্রহণ করেছি।
{8:17} কেননা মানুষ হোক কিংবা পশু হোক, বনি-ইসরাইলদের সমস্ত প্রথমজাত আমার; যে দিনে আমি মিসর দেশের সমস্ত প্রথমজাতকে আঘাত করেছিলাম, সেই দিনে আমার জন্য তাদেরকে পবিত্র করেছিলাম।
{8:18} আর আমি বনি-ইসরাইলদের সমস্ত প্রথমজাতের পরিবর্তে লেবীয়দেরকে গ্রহণ করেছি।
{8:19} আর জমায়েত-তাঁবুতে বনি-ইসরাইলদের করণীয় সেবাকর্ম করতে ও বনি-ইসরাইলদের জন্য কাফ্‌ফারা করতে লেবীয়দেরকে বনি-ইসরাইলদের মধ্য থেকে হারুন ও তার পুত্রদেরকে দান হিসেবে দিয়েছি, যেন বনি-ইসরাইল পবিত্র-স্থানের নিকটবর্তী হওয়ার ফলে বনি-ইসরাইলদের মধ্যে মহামারী না হয়।
{8:20} পরে মূসা, হারুন ও বনি-ইসরাইলদের সমস্ত দল লেবীয়দের প্রতি সেরকম করলো; মাবুদ লেবীয়দের বিষয়ে মূসাকে যে সমস্ত হুকুম করেছিলেন, সেই অনুসারে বনি-ইসরাইল তাদের প্রতি করলো।
{8:21} ফলত লেবীয়েরা নিজেদের পাক-পবিত্র করলো ও নিজ নিজ কাপড় ধুয়ে নিল এবং হারুন তাদেরকে মাবুদের সাক্ষাতে দোলনীয় উপহার হিসেবে নিবেদন করলেন, আর হারুন তাদেরকে পাক-পবিত্র করতে তাদের জন্য কাফ্‌ফারা করলেন।
{8:22} তারপর লেবীয়েরা হারুনের সম্মুখে ও তাঁর পুত্রদের সম্মুখে নিজ নিজ সেবাকর্ম করার জন্য জমায়েত-তাঁবুতে প্রবেশ করতে লাগল। লেবীয়দের বিষয়ে মাবুদ মূসাকে যেরকম হুকুম দিয়েছিলেন, সেই অনুসারে তাদের প্রতি করা হল।
{8:23} পরে মাবুদ মূসাকে বললেন, লেবীয়দের বিষয়ে এই ব্যবস্থা।
{8:24} পঁচিশ বছর ও তার চেয়েও বেশি বয়স্ক লেবীয়েরা জমায়েত-তাঁবুতে সেবাকর্ম করার জন্য শ্রেণীভুক্ত হবে;
{8:25} আর পঞ্চাশ বছর বয়স হলে সেই সেবাকর্মীরা অবসর গ্রহণ করবে।
{8:26} কর্তব্য পালনে সাহায্য করার জন্য তারা জমায়েত-তাঁবুতে আপন আপন ভাইদের সঙ্গে পরিচর্যা করবে, সেবাকর্ম আর করবে না। লেবীয়দের কর্তব্যের বিষয়ে তাদের প্রতি তুমি এরকম ব্যবস্থা করবে।
{i9:1} সিনাই মরুভূমিতে ঈদুল ফেসাখ পালন
{9:1} ইসরাইল মিসর দেশ থেকে বের হওয়ার পর দ্বিতীয় বছরের প্রথম মাসে সিনাই মরুভূমিতে মাবুদ মূসাকে বললেন,
{9:2} বনি-ইসরাইল যথাসময়ে ঈদুল ফেসাখ পালন করুক।
{9:3} এই মাসের চতুর্দশ দিনের সন্ধ্যাবেলা যথাসময়ে তোমরা তা পালন করো, ঈদের সমস্ত বিধি ও শাসন অনুসারে তা পালন করবে।
{9:4} তখন মূসা বনি-ইসরাইলকে ঈদুল ফেসাখ পালন করতে হুকুম করলেন।
{9:5} তাতে তারা প্রথম মাসের চতুর্দশ দিনে সন্ধ্যাবেলা সিনাই মরুভূমিতে ঈদুল ফেসাখ পালন করলো; মাবুদ মূসাকে যে সমস্ত হুকুম করেছিলেন, সেই অনুসারেই বনি-ইসরাইল তা পালন করলো।
{9:6} কিন্তু কয়েকজন লোক একটি মানুষের মৃত লাশ স্পর্শ করে নাপাক হওয়াতে সেদিন ঈদুল ফেসাখ পালন করতে পারল না; অতএব তারা সেদিন মূসা ও হারুনের সম্মুখে উপস্থিত হল।
{9:7} আর সেই লোকগুলো তাঁকে বললো, আমরা একটি মৃত মানুষের লাশ স্পর্শ করে নাপাক হয়েছি, এতে বনি-ইসরাইলদের মধ্যে যথাসময়ে মাবুদের উদ্দেশে উপহার নিবেদন করতে কেন দেওয়া হবে না?
{9:8} মূসা তাদেরকে বললেন, তোমরা দাঁড়াও, তোমাদের বিষয়ে মাবুদ কি হুকুম করেন, তা শুনি।
{9:9} পরে মাবুদ মূসাকে বললেন,
{9:10} তুমি বনি-ইসরাইলকে বল, তোমাদের মধ্যে কিংবা তোমাদের ভাবী সন্তানদের মধ্যে যদিও কেউ মৃত লাশ স্পর্শ করে নাপাক হয়, কিংবা যাত্রা পথে থাকে, তবুও সে মাবুদের উদ্দেশে ঈদুল ফেসাখ পালন করবে।
{9:11} দ্বিতীয় মাসে চতুর্দশ দিনের সন্ধ্যাবেলা তারা তা পালন করবে; তারা খামিহীন রুটি ও তিক্ত শাকের সঙ্গে (ভেড়ার বাচ্চা) ভোজন করবে;
{9:12} তারা সকাল পর্যন্ত তার কিছুই অবশিষ্ট রাখবে না ও তার কোন অস্থি ভাঙবে না; ঈদুল ফেসাখের সমস্ত নিয়ম অনুযায়ী তারা তা পালন করবে।
{9:13} কিন্তু যে কেউ পাক-পবিত্র থাকে ও যাত্রা পথে না থাকে, সে যদি ঈদুল ফেসাখ পালন না করে, তবে সে নিজের লোকদের মধ্য থেকে উচ্ছিন্ন হবে; কারণ যথাসময়ে মাবুদের উদ্দেশে উপহার না আনাতে সে নিজের গুনাহ্‌ নিজে বহন করবে।
{9:14} আর যদি কোন বিদেশী লোক তোমাদের মধ্যে বাস করে, আর মাবুদের উদ্দেশে ঈদুল ফেসাখ পালন করে; তবে সে ঈদুল ফেসাখের নিয়ম ও শাসন অনুসারে তা পালন করবে; বিদেশী বা দেশজাত উভয়েরই জন্য তোমাদের একই নিয়ম হবে।
{i9:15} মেঘ ও আগুন
{9:15} আর যেদিন শরীয়ত-তাঁবু স্থাপিত হল, সেদিন মেঘ এসে শরীয়ত-তাঁবু অর্থাৎ সাক্ষ্য-তাঁবু আচ্ছাদন করলো এবং সন্ধ্যাবেলা সেটি শরীয়ত-তাঁবুর উপরে আগুনের আকার হয়ে রইলো এবং তা সকাল পর্যন্ত থাকলো।
{9:16} প্রতিদিন এরকম হত; মেঘ তা আচ্ছাদন করতো, আর রাতে আগুনের আকার দেখা যেত।
{9:17} আর যে সময়ে তাঁবুর উপর থেকে মেঘ উপরে উঠে যেত তখন বনি-ইসরাইল যাত্রা করতো এবং মেঘ যে স্থানে অবস্থান গ্রহণ করতো বনি-ইসরাইল সেই স্থানে শিবির স্থাপন করতো।
{9:18} মাবুদের হুকুম অনুসারে বনি-ইসরাইল যাত্রা করতো, তাঁর হুকুম অনুসারেই শিবির স্থাপন করতো। মেঘ যতদিন শরীয়ত-তাঁবুর উপরে অবস্থান নিতো, ততদিন তারা শিবিরে থাকতো।
{9:19} আর মেঘ যখন শরীয়ত-তাঁবুর উপরে দীর্ঘদিন অবস্থান করতো তখন বনি-ইসরাইল মাবুদের হুকুম পালন করে যাত্রা করতো না।
{9:20} আর মেঘ কখনও কখনও শরীয়ত-তাঁবুর উপরে অল্পদিন অবস্থান করতো; তখন মাবুদের হুকুমে তারা শিবিরে থাকতো, আর তাঁর হুকুমেই যাত্রা করতো।
{9:21} আর কখনও কখনও মেঘ সন্ধ্যাকাল থেকে সকাল পর্যন্ত থাকতো; আর মেঘ খুব ভোরে উপরে উঠে গেলে তারা যাত্রা করতো; অথবা দিন বা রাত যা-ই হোক না কেন, মেঘ উপরে উঠে গেলেই তারা যাত্রা করতো।
{9:22} দুই দিন কিংবা এক মাস কিংবা এক বছর হোক, শরীয়ত-তাঁবুর উপরে মেঘ যতকাল অবস্থান করতো, বনি-ইসরাইলও ততকাল শিবিরে বাস করতো, যাত্রা করতো না; কিন্তু তা উপরে উঠে গেলেই তারা যাত্রা করতো। মাবুদের হুকুমেই তারা শিবিরে থাকতো, মাবুদের হুকুমেই তারা যাত্রা করতো;
{9:23} তারা মূসার মধ্য দিয়ে দেওয়া মাবুদের হুকুম অনুসারে তাঁর হুকুম পালন করতো।
{i10:1} রূপার তূরী
{10:1} মাবুদ মূসাকে বললেন,
{10:2} তুমি দু’টি রূপার তূরী তৈরি কর; পিটানো রূপা দিয়ে তা তৈরি করতে হবে; তুমি তা মণ্ডলীকে আহ্বান ও শিবির তুলে যাত্রার জন্য ব্যবহার করবে।
{10:3} সেই দু’টি তূরী বাজলে সমস্ত মণ্ডলী জমায়েত-তাঁবুর দরজার কাছে তোমার কাছে জমায়েত হবে।
{10:4} কিন্তু একটি তূরী বাজালে নেতৃবর্গ, ইসরাইলের সহস্রপতিরা, তোমার কাছে জমায়েত হবে।
{10:5} তোমরা রণবাদ্য বাজালে পূর্বদিকের শিবিরের লোকেরা শিবির ওঠাবে।
{10:6} তোমরা দ্বিতীয়বার রণবাদ্য বাজালে দক্ষিণ দিকের শিবিরের লোকেরা শিবির ওঠাবে; তাদের প্রস্থান করার জন্য রণবাদ্য বাজাতে হবে।
{10:7} কিন্তু সমাজের সমাগমের জন্য তূরী বাজাবার সময়ে তোমরা রণবাদ্য বাজাবে না।
{10:8} হারুনের ইমাম সন্তানগণ সেই তূরী বাজাবে, পুরুষানুক্রমে তোমরা চিরস্থায়ী নিয়ম হিসেবে তা পালন করবে।
{10:9} আর তোমাদের দেশে তোমরা যখন আক্রমণকারী শত্রুর বিরুদ্ধে যুদ্ধ করতে যাবে, সেই সময় এই তূরীতে রণবাদ্য বাজাবে; তাতে তোমাদের আল্লাহ্‌ মাবুদের সম্মুখে তোমাদেরকে স্মরণ করা হবে ও তোমরা তোমাদের দুশমনদের হাত থেকে নিস্তার পাবে।
{10:10} আর তোমাদের আনন্দের দিনে, ঈদের দিনে ও মাসের আরম্ভে তোমাদের পোড়ানো-কোরবানীর ও তোমাদের মঙ্গল-কোরবানী দেওয়া উপলক্ষে তোমরা সেই তূরী বাজাবে; তাতে তা তোমাদের আল্লাহ্‌র সম্মুখে তোমাদের স্মরণ করা হবে। আমি মাবুদ তোমাদের আল্লাহ্‌।
{i10:11} সিনাই থেকে প্রস্থান
{10:11} পরে দ্বিতীয় বছর দ্বিতীয় মাসের বিশতম দিনে সেই মেঘ সাক্ষ্যের শরীয়ত-তাঁবুর উপর থেকে উপরে উঠে গেল।
{10:12} তাতে বনি-ইসরাইল তাদের যাত্রার নিয়ম অনুসারে সিনাই মরুভূমি থেকে যাত্রা করলো, পরে সেই মেঘ পারণ মরুভূমিতে অবস্থান গ্রহণ করলো।
{10:13} মূসার মধ্য দিয়ে দেওয়া মাবুদের হুকুম অনুসারে তারা এই প্রথমবার যাত্রা করলো।
{10:14} প্রথমে এহুদা বিভাগের সৈন্যদের সঙ্গে এহুদা সন্তানদের শিবিরের নিশান চললো; অম্মীনাদবের পুত্র নহশোন তাদের সেনাপতি ছিলেন।
{10:15} আর সূয়ারের পুত্র নথনেল ইষাখর-বংশের লোকদের বংশের সেনাপতি ছিলেন।
{10:16} হেলোনের পুত্র ইলীয়াব সবূলূন-বংশের লোকদের বংশের সেনাপতি ছিলেন।
{10:17} পরে শরীয়ত-তাঁবু তোলা হল এবং গের্শোনীয়রা ও মরারীয়রা সেই শরীয়ত-তাঁবু বহন করে অগ্রসর হল।
{10:18} তারপর রূবেণ বিভাগের সৈন্যদের সঙ্গে রূবেণের শিবিরের নিশান চললো; শদেয়ুরের পুত্র ইলীষূর তাদের সেনাপতি ছিলেন।
{10:19} সূরীশদ্দয়ের পুত্র শল্লুমীয়েল শিমিয়োন-বংশের সেনাপতি ছিলেন।
{10:20} দ্যুয়েলের পুত্র ইলীয়াসফ গাদ-বংশের লোকদের বংশের সেনাপতি ছিলেন।
{10:21} পরে কহাতীয়েরা বায়তুল-মোকাদ্দসের পবিত্র দ্রব্যসামগ্রী নিয়ে যাত্রা করলো এবং গন্তব্য স্থানে তাদের উপস্থিত হবার আগে শরীয়ত-তাঁবু স্থাপিত হল।
{10:22} পরে আফরাহীম বিভাগের সৈন্যদের সঙ্গে আফরাহীম সন্তানদের শিবিরের নিশান চললো; অম্মীহূদের পুত্র ইলীশামা তাদের সেনাপতি ছিলেন।
{10:23} আর পদাহসূরের পুত্র গমলীয়েল মানশা-বংশের সেনাপতি ছিলেন।
{10:24} গিদিয়োনির পুত্র অবীদান বিন্‌ইয়ামীন-বংশের লোকদের বংশের সেনাপতি ছিলেন।
{10:25} পরে সমস্ত শিবিরের পিছনে দান বিভাগের সৈন্যের সঙ্গে দান-বংশের লোকদের শিবিরের নিশান চললো; অম্মীশদ্দয়ের পুত্র অহীয়েষর ছিলেন তাদের সেনাপতি।
{10:26} আর অক্রণের পুত্র পগীয়েল আশের-বংশের লোকদের বংশের সেনাপতি ছিলেন।
{10:27} ঐননের পুত্র অহীরঃ নপ্তালি-বংশের লোকদের বংশের সেনাপতি ছিলেন।
{10:28} এই ছিল বনি-ইসরাইলদের যাত্রার নিয়ম; তারা এভাবে যাত্রা করতো।
{10:29} আর মূসা তাঁর শ্বশুর মিদিয়োনীয় রূয়েলের পুত্র হোববকে বললেন, মাবুদ আমাদেরকে যে স্থান দিতে ওয়াদা করেছেন, আমরা সেই স্থানে যাত্রা করছি; তুমিও আমাদের সঙ্গে এসো, আমরা তোমার মঙ্গল করবো কেননা মাবুদ ইসরাইলের পক্ষে মঙ্গল সাধন করার ওয়াদা করেছেন।
{10:30} তিনি তাঁকে বললেন, আমি যাব না, আমি আমার দেশে ও আমার জ্ঞাতিদের কাছে যাব।
{10:31} মূসা বললেন, আরজ করি, আমাদেরকে ত্যাগ করো না, কেননা মরুভূমির মধ্যে আমাদের শিবির স্থাপনের বিষয় তুমি জান, আর তুমি হবে আমাদের চক্ষুস্বরূপ।
{10:32} আর যদি তুমি আমাদের সঙ্গে যাও, তবে এই ফল হবে, মাবুদ আমাদের প্রতি যে মঙ্গল করবেন, আমরা তোমার প্রতি তা-ই করবো।
{10:33} পরে তারা মাবুদের পর্বত থেকে তিন দিনের পথ গমন করলো এবং মাবুদের শরীয়ত-সিন্দুক তাদের জন্য বিশ্রাম-স্থানের খোঁজ করার জন্য তিন দিনের পথ তাদের অগ্রগামী হল।
{10:34} আর শিবির থেকে অন্য স্থানে গমনের সময়ে মাবুদের মেঘ দিনে তাদের উপরে থাকতো।
{10:35} আর সিন্দুকের অগ্রসর হবার সময়ে মূসা বলতেন, হে মাবুদ, উঠ, তোমার দুশমনেরা ছিন্নভিন্ন হোক, তোমার বিদ্বেষীরা তোমার সম্মুখ থেকে পালিয়ে যাক।
{10:36} আর তার বিশ্রামকালে তিনি বলতেন, হে মাবুদ, ইসরাইলের হাজার হাজার অযুত অযুতের কাছে ফিরে এসো।
{i11:1} লোকদের বচসা ও দণ্ড
{11:1} আর লোকেরা বচসাকারীদের মত মাবুদের কর্ণগোচরে অভিযোগ করতে লাগল; আর মাবুদ তা শুনলেন ও এতে তাঁর ক্রোধ প্রজ্বলিত হয়ে উঠলো; তাতে তাদের মধ্যে মাবুদের আগুন জ্বলে উঠে শিবিরের প্রান্তভাগ গ্রাস করতে লাগল।
{11:2} তখন লোকেরা মূসার কাছে কান্নাকাটি করতে লাগল; তাতে মূসা মাবুদের কাছে মুনাজাত করলে সেই আগুন নিভে গেল।
{11:3} তখন তিনি ঐ স্থানের নাম রাখলেন তবেরা [জ্বলন], কেননা মাবুদের আগুন তাদের মধ্যে জ্বলেছিল।
{11:4} আর তাদের মধ্যে যেসব বিদেশী লোক ছিল, তারা খাবারের লোভে পাগল হয়ে উঠলো; আর বনি-ইসরাইলও পুনর্বার কান্না-কাটি করে বলতে লাগল, ভোজন করার জন্য কে আমাদের গোশ্‌ত দেবে?
{11:5} আমরা মিসর দেশে বিনামূল্যে যে যে মাছ খেতাম সেগুলোর কথা এবং সেখানকার শশা, তরমুজ, পিঁয়াজ, সব্‌জি-পিঁয়াজ ও রসুনের কথা মনে পড়ছে।
{11:6} এখন আমাদের প্রাণ শুকিয়ে যাচ্ছে, কিছুই নেই; আমাদের সম্মুখে এই মান্না ছাড়া আর কিছু নেই।
{11:7} — ঐ মান্না ছিল ধনিয়া বীজের মত ও তা দেখতে ছিল গুগগুলের মত।
{11:8} লোকেরা ঘুরে ঘুরে তা কুড়াতো এবং যাঁতায় পিষে কিংবা উখ্‌লিতে চূর্ণ করে একটি পাত্রে সিদ্ধ করতো ও তা দিয়ে পিঠা প্রস্তুত করতো; তার স্বাদ ছিল তেল দিয়ে তৈরি করা পিঠার মত।
{11:9} রাত্রে শিবিরের উপরে শিশির পড়লে ঐ মান্না তার উপরে পড়ে থাকতো।
{11:10} মূসা লোকদের কান্না শুনলেন, তারা গোষ্ঠীগুলোর মধ্যে প্রত্যেকে নিজ নিজ তাঁবুর দরজার কাছে কাঁদছিল; আর এতে মাবুদের ক্রোধ অতিশয় প্রজ্বলিত হল এবং মূসাও অসন্তুষ্ট হলেন।
{11:11} তখন মূসা মাবুদকে বললেন, তুমি কি জন্য তোমার গোলামকে এত কষ্ট দিচ্ছ? কি জন্যই বা আমি তোমার অনুগ্রহ লাভ করি নি, যার ফলে তুমি এসব লোকের ভার আমার উপরে দিয়েছ?
{11:12} আমি কি এই সমস্ত লোক গর্ভে ধারণ করেছি? আমি কি এদেরকে প্রসব করেছি? সেজন্য তুমি এদের পূর্বপুরুষদের কাছে যে দেশের বিষয়ে কসম খেয়েছিলে, সেই দেশ পর্যন্ত আমাকে কি দুগ্ধপোষ্য শিশু বহনকারী পালকের মত এদেরকে বুকে করে বহন করতে বলছো?
{11:13} এই সমস্ত লোককে দেবার জন্য আমি কোথায় গোশ্‌ত পাব? এরা তো আমার কাছে কান্নাকাটি করে বলছে, আমাদেরকে গোশ্‌ত দাও, আমরা খাব।
{11:14} একাকী এত লোকের ভার সহ্য করা আমার অসাধ্য; কেননা তা আমার শক্তির অতিরিক্ত।
{11:15} তুমি যদি আমার প্রতি এরকম ব্যবহার কর, তবে আরজ করি, আমি তোমার দৃষ্টিতে যদি অনুগ্রহ লাভ করে থাকি, আমাকে একবারে মেরে ফেলো; আমি যেন আমার দুর্গতি না দেখি।
{i11:16} সত্তর জন প্রাচীন
{11:16} তখন মাবুদ মূসাকে বললেন, তুমি যাদেরকে লোকদের প্রাচীন ও নেতা বলে জান, ইসরাইলের এমন সত্তরজন প্রাচীন লোককে সংগ্রহ কর। তাদেরকে জমায়েত-তাঁবুর কাছে আন; তারা তোমার সঙ্গে সেই স্থানে দাঁড়াবে।
{11:17} পরে আমি সেই স্থানে নেমে তোমার সঙ্গে কথা বলবো এবং তোমার উপরে যে রূহ্‌ অবস্থিতি করেন, তাঁর কিছু পরিমাণ নিয়ে তাদের উপরে অবস্থিতি করাব, তাতে তুমি যেন একাকী লোকদের ভার বহন না কর, এজন্য তারা তোমার সঙ্গে লোকদের ভার বহন করবে।
{11:18} আর তুমি লোকদেরকে বল, তোমরা আগামী-কালের জন্য নিজদেরকে পাক-পবিত্র কর, গোশ্‌ত ভোজন করতে পাবে; কেননা তোমরা মাবুদের কাছে কান্নাকাটি করেছ, বলেছ, ‘আমাদেরকে কে গোশ্‌ত ভোজন করতে দেবে? বরং মিসর দেশে আমরা ভাল ছিলাম;’ অতএব মাবুদ তোমাদেরকে গোশ্‌ত দেবেন, তোমরা খাবে।
{11:19} এক দিন বা দুই দিন বা পাঁচ দিন বা দশ দিন বা বিশ দিন তা খাবে, এমন নয়;
{11:20} সমপূর্ণ এক মাস পর্যন্ত, যতক্ষণ তা তোমরা বমন করে না ফেল ও তাতে তোমাদের অরুচি না হয়, ততক্ষণ খাবে; কেননা তোমরা তোমাদের মধ্যবর্তী মাবুদকে অগ্রাহ্য করেছ এবং তাঁর সম্মুখে কান্নাকাটি করে এই কথা বলেছ, ‘আমরা কেন মিসর থেকে বের হয়ে এসেছি?’
{11:21} তখন মূসা বললেন, আমি যে লোকদের মধ্যে আছি, তারা ছয় লক্ষ পদাতিক; আর তুমি বলছো, আমি তাদেরকে সমপূর্ণ এক মাস খাওয়ার জন্য গোশ্‌ত দেব।
{11:22} তাদের পর্যাপ্ত পরিমাণে খাওয়াবার জন্য কি ভেড়ার পাল ও গরুর পাল মারতে হবে? না তাদের পর্যাপ্ত পরিমাণে খাওয়াবার জন্য সমুদ্রের সমস্ত মাছ সংগ্রহ করতে হবে?
{11:23} মাবুদ মূসাকে বললেন, মাবুদের কুদরত কি এতই কম? তোমার কাছে আমার কালাম ফলবে কি না, এখন দেখবে।
{11:24} তখন মূসা বাইরে গিয়ে মাবুদের সমস্ত কথা লোকদের বললেন এবং তাদের প্রাচীনদের মধ্যে সত্তর জনকে একত্র করে তাঁবুর চারপাশে উপস্থিত করলেন।
{11:25} আর মাবুদ মেঘে নেমে তাঁর সঙ্গে কথা বললেন এবং যে রূহ্‌ তাঁর উপরে ছিলেন, তাঁর কিছু পরিমাণ নিয়ে সেই সত্তর জন প্রধান ব্যক্তিদের উপরে অবস্থিতি করালেন; তাতে রূহ্‌ তাঁদের উপরে অবস্থিতি করলে তাঁরা ভবিষ্যদ্বাণী বললেন, কিন্তু তারপর আর বললেন না।
{11:26} কিন্তু শিবিরের মধ্যে দু’জন অবশিষ্ট ছিলেন, একজনের নাম ইল্‌দদ, অপরজন মেদদ; রূহ্‌ তাদের উপরে অবস্থিতি করলেন; তাঁরা ঐ উল্লিখিত লোকদের মধ্যে ছিলেন বটে, কিন্তু বাইরে তাঁবুর কাছে যান নি; তাঁরা শিবিরের মধ্যে ভবিষ্যদ্বাণী বলতে লাগলেন।
{11:27} তাতে এক জন যুবক দৌড়ে গিয়ে মূসাকে বললো, ইল্‌দদ ও মেদদ শিবিরে ভবিষ্যদ্বাণী বলতে শুরু করছে।
{11:28} তখন নূনের পুত্র ইউসা, মূসার পরিচারক, যিনি তাঁর এক জন মনোনীত লোক, তিনি বললেন, হে আমার মালিক মূসা, তাদেরকে বারণ করুন।
{11:29} মূসা তাঁকে বললেন, তুমি কি আমার পক্ষে ঈর্ষা করছো? মাবুদের সকল লোক নবী হোক ও মাবুদ তাদের উপরে তাঁর রূহ্‌ দান করুন।
{11:30} পরে মূসা ও ইসরাইলের প্রাচীনবর্গরা শিবিরে প্রস্থান করলেন।
{i11:31} ভারুই পাখি
{11:31} পরে মাবুদের কাছ থেকে বায়ু বের হয়ে সমুদ্র থেকে ভারুই পাখি এনে শিবিরের উপরে ফেললো; শিবিরের চারদিকে এপাশে এক দিনের পথ, ওপাশে এক দিনের পথ পর্যন্ত ফেললো, সেগুলো ভূমির উপরে দুই হাত উঁচু হয়ে রইলো।
{11:32} লোকেরা সেসব দিনরাত ও পরদিন সমস্ত দিন ভারুই পাখি সংগ্রহ করলো; তাদের মধ্যে কেউ দশ হোমরের কম সংগ্রহ করলো না; পরে নিজেদের জন্য শিবিরের চারদিকে তা ছড়িয়ে রাখল।
{11:33} কিন্তু সেই গোশ্‌ত চিবাবার আগেই লোকদের প্রতি মাবুদের ক্রোধ প্রজ্বলিত হল; আর মাবুদ লোকদেরকে প্রচণ্ড মহামারী দ্বারা আঘাত করলেন।
{11:34} আর [মূসা] সেই স্থানের নাম কিব্রোৎ-হত্তাবা [লোভীদের কবর] রাখলেন, কেননা সেই স্থানে তারা লোভীদেরকে কবর দিল।
{11:35} কিব্রোৎ-হত্তাবা থেকে লোকেরা হৎসেরোতে যাত্রা করলো এবং তারা হৎসেরোতে অবস্থান গ্রহণ করলো।
{i12:1} হযরত হারুন ও মরিয়মের বচসা
{12:1} মূসা যে কূশীয়া স্ত্রীকে বিয়ে করেছিলেন, তার দরুন মরিয়ম ও হারুন মূসার বিরুদ্ধে কথা বলতে লাগলেন, কেননা তিনি এক জন কূশীয়া স্ত্রীকে বিয়ে করেছিলেন।
{12:2} তাঁরা বললেন, মাবুদ কি কেবল মূসার সঙ্গে কথা বলেছেন? আমাদের সঙ্গে কি বলেন নি? আর এই কথা মাবুদ শুনলেন।
{12:3} দুনিয়ার লোকদের মধ্যে মূসা সকলের চেয়ে অতিশয় মৃদু স্বভাবের ছিলেন।
{12:4} পরে মাবুদ হঠাৎ মূসা, হারুন ও মরিয়মকে বললেন, তোমরা তিন জন বের হয়ে জমায়েত-তাঁবুর কাছে এসো; তাঁরা তিন জন বের হয়ে আসলেন।
{12:5} তখন মাবুদ মেঘস্তম্ভে নেমে তাঁবুর দ্বারে দাঁড়ালেন এবং হারুন ও মরিয়মকে ডাকলেন; তাতে তাঁরা উভয়ে বের হয়ে আসলেন।
{12:6} তিনি বললেন, তোমরা আমার কথা শোন; তোমাদের মধ্যে যদি কেউ নবী হয়, তবে আমি মাবুদ তার কাছে কোন দর্শন দ্বারা আমার পরিচয় দেব, স্বপ্নে তার সঙ্গে কথা বলবো।
{12:7} আমার গোলাম মূসা সেরকম নয়, সে আমার সমস্ত বাড়ির মধ্যে বিশ্বাসের পাত্র।
{12:8} তার সঙ্গে আমি সম্মুখাসম্মুখি হয়ে কথা বলি, গূঢ় কালাম দ্বারা নয়, বরং প্রকাশ্যরূপে কথা বলি এবং সে মাবুদের রূপ দর্শন করে। অতএব আমার গোলাম মূসার বিরুদ্ধে কথা বলতে তোমরা কেন ভয় পেলে না?
{12:9} ফলে তাঁদের প্রতি মাবুদের ক্রোধ প্রজ্বলিত হল ও তিনি প্রস্থান করলেন।
{12:10} আর তাঁবুর উপর থেকে মেঘ প্রস্থান করলো; আর দেখ, মরিয়মের হিমের মত কুষ্ঠ হয়েছে এবং হারুন মরিয়মের দিকে মুখ ফিরিয়ে দেখলেন, তিনি কুষ্ঠরোগগ্রস্তা।
{12:11} তখন হারুন মূসাকে বললেন, হায়, আমার মালিক, আরজ করি, গুনাহ্‌র ফল আমাদেরকে দেবেন না, এই বিষয়ে আমরা নির্বোধের কাজ করেছি, এই বিষয়ে গুনাহ্‌ করেছি।
{12:12} মাতৃগর্ভ থেকে ভূমিষ্ঠ হবার কালে যার শরীর অর্ধেকটা নষ্ট হয়ে যাওয়ার মত হয়, সেই রকম মৃতের মত এ যেন না হয়।
{12:13} পরে মূসা মাবুদের কাছে ক্রন্দন করে বললেন, হে আল্লাহ্‌, আরজ করি, একে সুস্থ কর।
{12:14} মাবুদ মূসাকে বললেন, যদি তার পিতা তার মুখে থুথু দিত, তা হলে সে কি সাতদিন লজ্জিত থাকতো না? এই সাতদিন পর্যন্ত শিবিরের বাইরে রুদ্ধ থাকুক; তারপর পুনর্বার ভিতরে আনা হবে।
{12:15} তাতে মরিয়ম সাতদিন শিবিরের বাইরে রুদ্ধ থাকলেন এবং যতদিন মরিয়মকে ভিতরে আনা না হল, ততদিন লোকেরা যাত্রা করলো না।
{12:16} পরে লোকেরা হৎসেরোৎ থেকে যাত্রা করে পারণ মরুভূমিতে শিবির স্থাপন করলো।
{i13:1} কেনান দেশ দেখবার জন্য গুপ্তচর প্রেরণ
{13:1} পরে মাবুদ মূসাকে বললেন,
{13:2} আমি বনি-ইসরাইলকে যে কেনান দেশ দেব, তুমি তা নিরীক্ষণ করার জন্য কয়েক ব্যক্তিকে প্রেরণ কর। তাদের নিজ নিজ পিতৃকুল সম্পর্কীয় একেক বংশের মধ্য থেকে এক-এক জন নেতাকে প্রেরণ কর।
{13:3} তাতে মাবুদের হুকুম অনুসারে মূসা পারণ মরুভূমি থেকে তাঁদের প্রেরণ করলেন। তাঁরা সকলে বনি-ইসরাইলদের নেতা ছিলেন।
{13:4} তাঁদের নাম: রূবেণ-বংশের মধ্যে সক্কূবের পুত্র শম্মূয়;
{13:5} শিমিয়োন-বংশের মধ্যে হোরির পুত্র শাফট;
{13:6} শিমিয়োন-বংশের মধ্যে যিফুন্নির পুত্র কালুত;
{13:7} ইষাখর-বংশের মধ্যে ইউসুফের পুত্র যিগাল;
{13:8} আফরাহীম-বংশের মধ্যে নূনের পুত্র হোসিয়া;
{13:9} বিন্‌ইয়ামীন-বংশের মধ্যে রাফূর পুত্র পল্‌টি;
{13:10} সবূলূন-বংশের মধ্যে সোদির পুত্র গদ্দীয়েল;
{13:11} ইউসুফ বংশের অর্থাৎ মানশা-বংশের মধ্যে সূষির পুত্র গদ্দি;
{13:12} দান-বংশের মধ্যে গমল্লির পুত্র অম্মীয়েল;
{13:13} আশের-বংশের মধ্যে মিকাইলের পুত্র সথুর;
{13:14} নপ্তালি-বংশের মধ্যে বপ্সির পুত্র নহ্‌বি;
{13:15} গাদ-বংশের মধ্যে মাখির পুত্র গ্যূয়েল।
{13:16} মূসা দেশ নিরীক্ষণ করতে যাদের পাঠালেন, এই ছিল সেই লোকদের নাম। আর মূসা নূনের পুত্র হোসিয়ার নাম ইউসা রাখলেন।
{13:17} কেনান দেশ নিরীক্ষণ করতে পাঠাবার সময় মূসা তাঁদেরকে বললেন, তোমরা দক্ষিণ দিক দিয়ে এই পথে গিয়ে উঠ,
{13:18} পাহাড় অঞ্চলে গিয়ে উঠ এবং গিয়ে দেখ, সেই দেশ কেমন ও সেখানকার নিবাসী লোকেরা বলবান বা দুর্বল, সংখ্যায় অল্প বা অনেক;
{13:19} এবং তারা যে দেশে বাস করে সেই দেশ কেমন, ভাল বা মন্দ; ও যেসব নগরে বাস করে, সেসব কি রকম; তারা কি তাঁবুতে বা দুর্গে বাস করে;
{13:20} এবং ভূমি কি রকম, উর্বর বা অনুর্বর, তাতে গাছ আছে কি নেই। আর তোমরা সাহসী হয়ে সেই দেশের কিছু ফল সঙ্গে করে এনো। তখন আঙ্গুর ফল পাকবার সময় হয়েছিল।
{13:21} তাঁরা যাত্রা করে সীন মরুভূমি থেকে হমাতের প্রবেশ স্থানে অবস্থিত রহোব পর্যন্ত সমস্ত দেশ পর্যবক্ষেণ করলেন।
{13:22} বিশেষত দক্ষিণ দিক দিয়ে উঠে গিয়ে হেবরনে উপস্থিত হলেন; সেই স্থানে অহীমান, শেশয় ও তল্‌ময় নামে অনাকের তিনটি সন্তান ছিল। মিসর দেশের সোয়ন নগর গড়ে উঠবার সাত বছর আগে হেবরন নগর গড়ে উঠেছিল।
{13:23} পরে তাঁরা ইষ্কোল উপত্যকাতে উপস্থিত হয়ে সেই স্থানে একগুচ্ছ ফলযুক্ত আঙ্গুর লতার একটি ডাল কেটে তা লাঠিতে ঝুলিয়ে দু’জন বহন করলেন এবং তাঁরা কতকগুলো ডালিম ও ডুমুর ফলও সঙ্গে আনলেন।
{13:24} বনি-ইসরাইলেরা ঐ স্থানে সেই আঙ্গুরের গুচ্ছ কেটেছিলেন, এজন্য সেই উপত্যকা ইষ্কোল (গুচ্ছ) নামে খ্যাত হল।
{i13:25} গুপ্তচরদের দেওয়া বিবরণ
{13:25} তাঁরা দেশ নিরীক্ষণ করে চল্লিশ দিন পর ফিরে আসলেন।
{13:26} পরে তাঁরা এসে পারণ মরুভূমির কাদেশ নামক স্থানে মূসা ও হারুন এবং বনি-ইসরাইলদের সমস্ত মণ্ডলীর কাছে উপস্থিত হয়ে তাদের ও সমস্ত মণ্ডলীকে সংবাদ দিলেন এবং সেই দেশের ফল তাদের দেখালেন।
{13:27} আর তাঁকে এই বৃত্তান্ত বললেন, আপনি আমাদের যে দেশে প্রেরণ করেছিলেন আমরা সেখানে গিয়েছিলাম; দেশটি দুগ্ধ-মধু-প্রবাহী বটে;
{13:28} আর এই দেখুন, তার ফল। যা হোক, সেই দেশবাসীরা বলবান ও সেখানকার সমস্ত নগর প্রাচীরবেষ্টিত ও অনেক বড় এবং সেই স্থানে আমরা অনাকের সন্তানদেরকেও দেখেছি।
{13:29} দক্ষিণ দেশে আমালেক বাস করে ও পাহাড় অঞ্চলে হিট্টিয়, যিবূষীয় ও আমোরীয়রা বাস করে এবং সমুদ্রের কাছে ও জর্ডানের তীরে বাস করে কেনানীয়েরা।
{13:30} আর কালুত মূসার সাক্ষাতে লোকদেরকে ক্ষান্ত করার জন্য বললেন, এসো, আমরা একেবারে উঠে গিয়ে দেশ অধিকার করি; কেননা আমরা তা জয় করতে সমর্থ।
{13:31} কিন্তু যে ব্যক্তিরা তাঁর সঙ্গে গিয়েছিলেন, তাঁরা বললেন, আমরা সেই লোকদের বিরুদ্ধে যেতে সমর্থ নই, কেননা আমাদের চেয়ে তারা বলবান।
{13:32} এভাবে তাঁরা যে দেশ নিরীক্ষণ করতে গিয়েছিলেন, বনি-ইসরাইলদের সাক্ষাতে সেই দেশের দুর্নাম করে বললেন, আমরা যে দেশ নিরীক্ষণ করতে নানা স্থানে গিয়েছিলাম, সেই দেশ তার অধিবাসীদের গ্রাস করে এবং তার মধ্যে আমরা যত লোককে দেখেছি তারা সকলে দেখতে বিশাল আকৃতির।
{13:33} বিশেষত সেখানে বীরজাত অনাকের সন্তান বীরদেরকে দেখে আমরা নিজেদের দৃষ্টিতে ফড়িংয়ের মত হলাম এবং তাদের দৃষ্টিতেও তেমনি হলাম।
{i14:1} বনি-ইসরাইলদের অবিশ্বাস ও কলরব
{14:1} পরে সমস্ত মণ্ডলী জোরে জোরে চেঁচামেচি করতে লাগল এবং লোকেরা সেই রাতে কান্নাকাটি করলো।
{14:2} আর বনি-ইসরাইল সকলে মূসা ও হারুনের বিরুদ্ধে বচসা করলো ও সমস্ত মণ্ডলী তাদেরকে বললো, হায় হায়, আমরা কেন মিসর দেশে মরি নি;
{14:3} এই মরু-ভূমিতেই বা কেন মরি নি? মাবুদ আমাদেরকে তলোয়ার দ্বারা নিপাত করাতে এই দেশে কেন আনলেন? আমাদের স্ত্রী ও বালকেরা তো লুণ্ঠিত হবে। মিসরে ফিরে যাওয়া কি আমাদের ভাল নয়?
{14:4} পরে তারা পরস্পর বলাবলি করলো, এসো, আমরা এক জনকে সেনাপতি করে মিসরে ফিরে যাই।
{14:5} তাতে মূসা ও হারুন বনি-ইসরাইলদের মণ্ডলীর সমস্ত সমাজের সম্মুখে উবুড় হয়ে পড়লেন।
{14:6} আর যাঁরা দেশ নিরীক্ষণ করে এসেছিলেন, তাঁদের মধ্যে নূনের পুত্র ইউসা ও যিফূন্নির পুত্র কালুত নিজ নিজ কাপড় ছিঁড়লেন,
{14:7} এবং বনি-ইসরাইলদের সমস্ত দলকে বললেন, আমরা যে দেশ নিরীক্ষণ করতে গিয়েছিলাম, সেই দেশ খুবই উত্তম দেশ।
{14:8} মাবুদ যদি আমাদের উপর প্রীত হন তবে তিনি আমাদেরকে সেই দেশে প্রবেশ করাবেন ও সেই দুগ্ধ-মধু-প্রবাহী দেশ আমাদেরকে দেবেন।
{14:9} কিন্তু তোমরা কোনমতে মাবুদের বিদ্রোহী হয়ো না ও সেই দেশের লোকদেরকে ভয় করো না; কেননা তারা আমাদের ভক্ষ্যস্বরূপ, তাদের আশ্রয়-ছত্র তাদের উপর থেকে সরিয়ে দেওয়া হল, মাবুদ আমাদের সহবর্তী; তাদেরকে ভয় করো না।
{14:10} কিন্তু সমস্ত মণ্ডলী সেই দু’জনকে পাথরের আঘাতে হত্যা করতে বললো। তখন জমায়েত-তাঁবুতে মাবুদের মহিমা সমস্ত বনি-ইসরাইলের প্রত্যক্ষ হল।
{14:11} আর মাবুদ মূসাকে বললেন, এই লোকেরা কত কাল আমাকে অবজ্ঞা করবে? আমি এদের মধ্যে যেসব চিহ্ন-প্রমাণ রেখেছি, তা দেখেও এরা কত কাল আমার প্রতি অবিশ্বাসী থাকবে?
{14:12} আমি মহামারী দ্বারা এদেরকে আঘাত করবো, এদেরকে অধিকার থেকে বঞ্চিত করবো এবং তোমার মধ্য থেকে এদের চেয়ে বড় ও বলবান একটি জাতি সৃষ্টি করবো।
{i14:13} লোকদের জন্য মূসার মুনাজাত
{14:13} তাতে মূসা মাবুদকে বললেন, তা করলে মিসরীয়েরা তা শুনবে, কেননা তাদেরই মধ্য থেকে তুমি তোমার শক্তি দ্বারা এই লোকদের বের করে এনেছ;
{14:14} আর তারা এই দেশ-নিবাসী লোকদেরও সেই সংবাদ দেবে। তারা শুনেছে যে, তুমি মাবুদ এই লোকদের মধ্যবর্তী, কারণ তুমি মাবুদ এদেরকে প্রত্যক্ষ দর্শন দিয়ে থাক, আর তোমার মেঘ এদের উপরে অবস্থান করছে এবং তুমি দিবাতে মেঘস্তম্ভে ও রাতে অগ্নি-স্তম্ভে থেকে এদের আগে আগে গমন করছো।
{14:15} এখন যদি তুমি এই লোকদেরকে এক ব্যক্তির মত করে হত্যা কর, তবে ঐ যে জাতিরা তোমার খ্যাতি শুনেছে,
{14:16} তারা বলবে, মাবুদ এই লোকদেরকে যে দেশ দিতে শপথ করেছিলেন, সেই দেশে তাদেরকে প্রবেশ করাতে অপারগ হলেন; এজন্য মরুভূমিতে তাদেরকে সংহার করলেন।
{14:17} এখন নিবেদন করি, তোমার কালাম অনুসারে মাবুদের প্রভাব মহিমান্বিত হোক;
{14:18} তুমি তো বলেছ, মাবুদ ক্রোধে ধীর ও অটল মহব্বতে মহান এবং অধর্ম ও অপরাধ মাফ করেন, তবুও দোষীকে তিনি শাস্তি দিয়ে থাকেন, তিনি তৃতীয় ও চতুর্থ পুরুষ পর্যন্ত সন্তানদের উপরে পিতৃগণের অপরাধের প্রতিফল বর্তান।
{14:19} আরজ করি, তোমার অটল মহব্বতের মহত্ত্ব অনুসারে এবং মিসর দেশ থেকে এই পর্যন্ত এই লোকদেরকে যেমন মাফ করে আসছো, সেই অনুসারে এই লোকদের অপরাধ মাফ কর।
{14:20} তখন মাবুদ বললেন, তোমার কথা অনুসারে আমি মাফ করলাম।
{14:21} সত্যিই আমি জীবন্ত এবং সমস্ত দুনিয়া মাবুদের প্রতাপে পরিপূর্ণ হবে;
{14:22} যত লোক আমার মহিমা এবং মিসরে ও মরুভূমিতে কৃত আমার চিহ্ন-কাজগুলো দেখেছে, তবুও এই দশবার আমার পরীক্ষা করেছে ও আমার কথায় মনোযোগ দেয় নি;
{14:23} আমি তাদের পূর্বপুরুষদের কাছে যে দেশের বিষয়ে কসম খেয়েছি, তারা সেই দেশ দেখতে পাবে না; যারা আমাকে অবজ্ঞা করেছে, তাদের মধ্যে কেউই তা দেখতে পাবে না।
{14:24} কিন্তু আমার গোলাম কালুতের অন্তরে অন্য রূহ্‌ ছিল এবং সে সম্পূর্ণরূপে আমার অনুগত হয়ে চলেছে, এজন্য সে যে দেশে গিয়েছিল, সেই দেশে আমি তাকে প্রবেশ করাব ও তার বংশ তা অধিকার করবে।
{14:25} পক্ষান্তারে আমালেকীয়েরা ও কেনানীয়েরা এখন উপত্যকাতে রয়েছে; আগামীকাল তোমরা ফিরে লোহিত সাগরের পথ দিয়ে মরুভূমিতে গমন কর।
{i14:26} কলরব ও অবিশ্বাসের ফল
{14:26} পরে মাবুদ মূসা ও হারুনকে বললেন,
{14:27} আমার বিরুদ্ধে বচসাকারী এই দুষ্ট মণ্ডলীর ভার আমি কতকাল সহ্য করবো? বনি-ইসরাইল আমার বিরুদ্ধে যে যে কটু-বাক্য বলে তা আমি শুনেছি।
{14:28} তুমি তাদেরকে বল, মাবুদ বলেন, আমি জীবন্ত, আমার কর্ণগোচরে তোমরা যা বলেছ, তা-ই আমি তোমাদের প্রতি করবো;
{14:29} এই মরুভূমিতে তোমাদের লাশ পড়ে থাকবে; তোমাদের সমপূর্ণ সংখ্যা অনুসারে গণনা-করা বিশ বছর ও তার চেয়েও বেশি বয়স্ক তোমরা যে সমস্ত লোক আমার বিরুদ্ধে কটুবাক্য বলেছো,
{14:30} আমি তোমাদেরকে যে দেশে বাস করাব বলে হাত উঠিয়েছিলাম, সেই দেশে তোমরা প্রবেশ করবে না, কেবল যিফুন্নির পুত্র কালুত ও নূনের পুত্র ইউসা প্রবেশ করবে।
{14:31} কিন্তু তোমরা তোমাদের যে বালকদের বিষয়ে বলেছিলে, এরা লুণ্ঠিত হবে, তাদেরকে আমি সেখানে প্রবেশ করাব ও তোমরা যে দেশ অগ্রাহ্য করেছ, তারা তার পরিচয় পাবে।
{14:32} কিন্তু তোমাদের লাশ এই মরুভূমিতে পড়ে থাকবে।
{14:33} আর তোমাদের সন্তানেরা চল্লিশ বছর এই মরুভূমিতে পশু চরাবে এবং এই মরুভূমিতে তোমাদের লাশের সংখ্যা যে পর্যন্ত সমপূর্ণ না হয়, সেই পর্যন্ত তারা তোমাদের জেনার ফল ভোগ করবে।
{14:34} তোমরা যে চল্লিশ দিন দেশ নিরীক্ষণ করেছ, সেই দিনের সংখ্যা অনুসারে চল্লিশ বছর, একেক দিনের জন্য একেক বছর, তোমরা তোমাদের অপরাধ বহন করবে, আর আমার বিরোধিতা করার পরিণাম যে কি তা বুঝতে পারবে।
{14:35} আমি মাবুদ বলেছি, আমার বিরুদ্ধে চক্রান্তকারী সমগ্র দুষ্ট মণ্ডলীর প্রতি আমি অবশ্য এটা করবো; এই মরুভূমিতে তারা নিঃশেষিত হবে, এখানেই তারা মরবে।
{14:36} আর দেশ নিরীক্ষণ করতে মূসা যে লোকদেরকে পাঠিয়েছিলেন, যারা ফিরে এসে ঐ দেশের দুর্নাম করে তাঁর বিরুদ্ধে সমস্ত মণ্ডলীকে দিয়ে বচসা করিয়েছিল,
{14:37} দেশের বদনামকারী সেই ব্যক্তিরা মাবুদের সম্মুখে মহামারীতে মারা গেল।
{14:38} যে ব্যক্তিরা দেশ নিরীক্ষণ করতে গিয়েছিল, তাদের মধ্যে কেবল নূনের পুত্র ইউসা ও যেফূন্নির পুত্র কালুত জীবিত থাকলেন।
{14:39} তখন মূসা সমস্ত বনি-ইসরাইলকে সেই কথা বললেন এবং লোকেরা অতিশয় শোক করলো।
{14:40} পরে তারা খুব ভোরে উঠে পর্বতের চূড়ায় আরোহণ করতে উদ্যত হয়ে বললো, দেখ, এই আমরা, মাবুদ যে স্থানের কথা বলেছেন, আমরা সেই স্থানে যাই, কেননা আমরা গুনাহ্‌ করেছি।
{14:41} তাতে মূসা বললেন, এখন মাবুদের হুকুম কেন লঙ্ঘন করছো? এ তো সফল হবে না।
{14:42} তোমরা উঠে যেও না, কারণ মাবুদ তোমাদের মধ্যে নেই, গেলে তোমরা দুশমনের হাতে পরাজিত হবে।
{14:43} কেননা আমালেকীয়েরা ও কেনানীয়েরা সেই স্থানে তোমাদের সম্মুখে আছে; তোমরা তাদের সঙ্গে যুদ্ধে নিহত হবে, কারণ তোমরা মাবুদের পিছন থেকে ফিরে গেছ, তাই মাবুদ তোমাদের সহবর্তী হবেন না।
{14:44} তবুও তারা দুঃসাহসী হয়ে পর্বত শৃঙ্গে অরোহণ করতে লাগল; কিন্তু মাবুদের শরীয়ত-সিন্দুক ও মূসা শিবির থেকে বের হলেন না।
{14:45} তখন ঐ পর্বতবাসী আমালেকীয়েরা ও কেনানীয়েরা নেমে এসে তাদেরকে আঘাত করে হর্মা পর্যন্ত তাড়িয়ে দিল।
{i15:1} ভিন্ন ভিন্ন হুকুম
{15:1} মাবুদ মূসাকে বললেন,
{15:2} তুমি বনি-ইসরাইলকে বল, আমি তোমাদেরকে যে দেশ দেব, সেই দেশে প্রবেশ করার পর,
{15:3} যখন তোমরা মানত পূর্ণ করার জন্য কিংবা স্বেচ্ছাদত্ত কোরবানীর জন্য কিংবা তোমাদের নিরূপিত ঈদে গোমেষাদি পাল থেকে মাবুদের উদ্দেশে খোশবু করার জন্য মাবুদের উদ্দেশে অগ্নি — কৃত উপহার হিসেবে আগুনে-পোড়ানো কোরবানী করবে;
{15:4} তখন উপহার উৎসর্গকারী ব্যক্তি মাবুদের উদ্দেশে এক হিনের চার ভাগের এক ভাগ তেল মিশানো সুজির (এক ঐফার) দশ ভাগের এক ভাগ শস্য-উৎসর্গ আনবে। আর তুমি পোড়ানো-কোরবানীর সঙ্গে অথবা কোরবানীর জন্য, প্রত্যেক ভেড়ার বাচ্চার জন্য,
{15:5} পেয় উৎসর্গ বলে এক হিনের চার ভাগের এক ভাগ আঙ্গুর-রস প্রস্তুত করবে।
{15:6} অথবা একটি ভেড়ার জন্য তুমি শস্য-উৎসর্গ বলে এক হিনের তিন ভাগের এক ভাগ তেল মিশানো মিহি সুজির (এক ঐফার) বিশ ভাগের এক ভাগ প্রস্তুত করবে,
{15:7} এবং পেয় উৎসর্গের জন্য এক হিনের তিন ভাগের এক ভাগ আঙ্গুর-রস মাবুদের উদ্দেশে খোশবুর জন্য কোরবানী করবে।
{15:8} আর যখন তুমি মাবুদের উদ্দেশে পোড়ানো-কোরবানী বা মানত পূরণের জন্য কোরবানী করার জন্য, কিংবা মঙ্গল-কোরবানীর জন্য ষাঁড় কোরবানী করবে,
{15:9} তখন বাছুরটির সঙ্গে অর্ধেক হিন তেলে মিশানো (এক ঐফার) তিন দশমাংশ সুজির শস্য-উৎসর্গ আনবে।
{15:10} আর পেয় উৎসর্গের জন্য মাবুদের উদ্দেশে খোশবুযুক্ত অগ্নিকৃত উপহারের জন্য অর্ধেক হিন আঙ্গুর-রস আনবে।
{15:11} একেক ষাঁড়, ভেড়া, ভেড়ার বাচ্চা ও ছাগলের বাচ্চার জন্য এরকম করতে হবে।
{15:12} তোমরা যত পশু কোরবানী করবে, তাদের সংখ্যা অনুসারে প্রত্যেকের জন্য এরকম করবে।
{15:13} দেশজাত সমস্ত লোক মাবুদের উদ্দেশে খোশবুযুক্ত অগ্নিকৃত উপহার নিবেদন করার সময়ে এই নিয়মানুসারে এসব প্রস্তুত করবে।
{15:14} আর তোমাদের মধ্যে বসবাসকারী কোন বিদেশী কিংবা তোমাদের মধ্যে পুরুষানুক্রমে বসবাসকারী কোন ব্যক্তি যদি মাবুদের উদ্দেশে খোশবুর জন্য অগ্নিকৃত উপহার নিবেদন করতে চায়, তবে তোমরা যেরকম, সেও সেরকম করবে।
{15:15} সমাজের জন্য, তোমরা এবং তোমাদের মধ্যে বসবাসকারী বিদেশী লোক, উভয়ের জন্য একই ব্যবস্থা হবে; এটি তোমাদের পুরুষানুক্রমে পালনীয় চিরস্থায়ী নিয়ম; মাবুদের সামনে তোমরা ও বিদেশীরা, উভয়ে সমান।
{15:16} তোমাদের ও তোমাদের মধ্যে প্রবাসী বিদেশীদের জন্য একই ব্যবস্থা ও একই শাসন হবে।
{15:17} আর মাবুদ মূসাকে বললেন,
{15:18} তুমি বনি-ইসরাইলকে বল, আমি তোমাদেরকে যে দেশে নিয়ে যাচ্ছি,
{15:19} সেই দেশে প্রবেশ করার পর তোমরা সেই দেশের খাদ্য ভোজনকালে মাবুদের উদ্দেশে উত্তোলনীয় উপহার নিবেদন করবে।
{15:20} তোমরা উত্তোলনীয় উপহারের জন্য তোমাদের মাখা ময়দার অগ্রিমাংশ বলে একেক পিঠা নিবেদন করবে; যেমন খামারের উত্তোলনীয় উপহার উত্তোলন করে থাক, এও সেরকম ভাবে নিবেদন করবে।
{15:21} তোমরা পুরুষানুক্রমে নিজ নিজ মাখা ময়দার অগ্রিমাংশ থেকে মাবুদের উদ্দেশে উত্তোলনীয় উপহার নিবেদন করবে।
{15:22} আর তোমরা যদি ভুলবশত গুনাহ্‌ কর, মূসার কাছে মাবুদ যেসব হুকুম দিয়েছেন, এসব যদি পালন না কর,
{15:23} এমন কি, মাবুদ যেদিন তোমাদেরকে হুকুম দিয়েছেন, সেদিন থেকে তোমাদের পুরুষ-পরম্পরার জন্য মাবুদ মূসার মাধ্যমে তোমাদেরকে যত হুকুম করেছেন, সেসব যদি পালন না কর,
{15:24} এবং তা যদি মণ্ডলীর অগোচরে ভুলবশত হয়ে থাকে, তবে সমস্ত মণ্ডলী মাবুদের উদ্দেশে খোশবুযুক্ত পোড়ানো-কোরবানীর জন্য একটি ষাঁড় ও নিয়ম অনুযায়ী তার সঙ্গে শস্য-উৎসর্গ ও পেয় উৎসর্গ এবং গুনাহ্‌-কোরবানীর জন্য একটি ছাগল কোরবানী করবে।
{15:25} আর ইমাম বনি-ইসরাইলদের সমস্ত মণ্ডলীর জন্য কাফ্‌ফারা দেবে; তাতে তাদেরকে মাফ করা যাবে। কেননা তা ভুলক্রমে ঘটেছিল এবং তারা সেই ভুলের দরুন মাবুদের উদ্দেশে তাদের অগ্নিকৃত উপহার ও মাবুদের সম্মুখে গুনাহ্‌-কোরবানী আনবে।
{15:26} তাতে বনি-ইসরাইলদের সমস্ত দল ও তাদের মধ্যে বসবাসকারী বিদেশীদেরকে মাফ করা যাবে; কেননা সকলেই ভুলবশত ঐ কাজ করেছিল।
{15:27} আর যদি কোন ব্যক্তি ভুলবশত গুনাহ্‌ করে, তবে সে গুনাহ্‌-কোরবানী হিসেবে এক বছর বয়সের একটি ছাগলের বাচ্চা আনবে।
{15:28} আর যে ব্যক্তি ভুল করেছে তার ভুলের জন্য ইমাম মাবুদের সাক্ষাতে তার ভুল করে করা গুনাহ্‌র জন্য কাফ্‌ফারা দেবে; তাতে তার কাফ্‌ফারা হলে তার গুনাহ্‌ মাফ হবে।
{15:29} বনি-ইসরাইলদের স্বজাতি হোক, কিংবা তাদের মধ্যে প্রবাসী বিদেশী হোক, যে ব্যক্তি ভুল করেছে তার জন্য একই ব্যবস্থা হবে।
{15:30} কিন্তু স্বজাতি বা বিদেশী যে ব্যক্তি জেনেশুনে গুনাহ্‌ করে, সে মাবুদের নিন্দা করে; সেই ব্যক্তি নিজের লোকদের মধ্য থেকে উচ্ছিন্ন হবে।
{15:31} কেননা সে মাবুদের কালাম অবজ্ঞা করলো ও তাঁর হুকুম লঙ্ঘন করলো; সেই ব্যক্তি একেবারে উচ্ছিন্ন হবে, তার অপরাধ তারই উপরে বর্তাবে।
{i15:32} বিশ্রামবার অমান্য করার শাস্তি
{15:32} বনি-ইসরাইল যখন মরুভূমিতে ছিল, তখন বিশ্রামবারে এক জনকে কাঠ সংগ্রহ করতে দেখলো।
{15:33} যারা তাকে কাঠ সংগ্রহ করতে দেখেছিল তারা মূসা, হারুন ও সমস্ত মণ্ডলীর কাছে তাকে আনলো।
{15:34} আর তারা তাকে রুদ্ধ করে রাখল; কেননা তার প্রতি কি কর্তব্য তা জানানো হয় নি।
{15:35} পরে মাবুদ মূসাকে বললেন, সেই ব্যক্তির অবশ্য প্রাণদণ্ড হবে; সমস্ত মণ্ডলী তাকে শিবিরের বাইরে পাথরের আঘাতে হত্যা করবে।
{15:36} পরে মূসার প্রতি মাবুদের হুকুম অনুসারে সমস্ত মণ্ডলী তাকে শিবিরের বাইরে নিয়ে গিয়ে পাথর মারল; তাতে সে মারা গেল।
{i15:37} কাপড়ের কোণে ঝালর
{15:37} পরে মাবুদ মূসাকে বললেন,
{15:38} তুমি বনি-ইসরাইলকে বল, তারা যেন পুরুষানুক্রমে নিজ নিজ কাপড়ের কোণে ঝালর লাগায় ও কোণস্থ ঝালরে নীল সুতা বেঁধে রাখে।
{15:39} তোমাদের জন্য সেই ঝালর থাকবে, যেন তা দেখে তোমরা মাবুদের সমস্ত হুকুম স্মরণ করে পালন কর এবং তোমাদের হৃদয়ের কামনা ও চোখের অভিলাষে যেভাবে তোমরা জেনাকারী হয়ে থাক, তোমরা সেরকম না কর;
{15:40} যেন আমার সমস্ত হুকুম স্মরণ কর ও পালন কর এবং তোমার আল্লাহ্‌র উদ্দেশে পবিত্র হও।
{15:41} আমি মাবুদ তোমাদের আল্লাহ্‌; আমি তোমাদের আল্লাহ্‌ হবার জন্য তোমাদেরকে মিসর দেশ থেকে বের করে এনেছি; আমি মাবুদ তোমাদের আল্লাহ্‌।
{i16:1} কারুন ও তার দলের বিদ্রোহ ও বিনাশ
{16:1} লেবির সন্তান কহাৎ, তাঁর সন্তান যিষ্‌হর, যিষ্‌হরের সন্তান কারুন; এই কারুন এবং রূবেণ-বংশের লোকদের মধ্যে ইলীয়াবের পুত্র দাথন ও অবীরাম এবং পেলতের পুত্র ওন দল বাঁধলো।
{16:2} আর এদের সঙ্গে বনি-ইসরাইলদের দুই শত পঞ্চাশ জন মূসার বিরুদ্ধে দাঁড়াল; এরা মণ্ডলীর নেতা, সমাজে সমাদৃত ও প্রসিদ্ধ লোক ছিল।
{16:3} তারা মূসা ও হারুনের বিরুদ্ধে একত্র হয়ে তাঁদেরকে বললো, তোমরা বড়ই বাড়াবাড়ি করছো; কেননা সমস্ত মণ্ডলীর প্রত্যেকজনই পবিত্র এবং মাবুদ তাদের মধ্যবর্তী। তবে কেন মাবুদের সমাজের উপরে শুধু তোমরাই কর্তৃত্ব করছো?
{16:4} এই কথা শুনে মূসা উবুড় হয়ে পড়লেন।
{16:5} আর তিনি কারুন ও তার দলের সকলকে বললেন, কে মাবুদের লোক ও কে পবিত্র, কাকে তিনি নিজের সান্নিধ্যে আসতে দেবেন, তা মাবুদ খুব ভোরে জানাবেন। তিনি যাকে মনোনীত করবেন, শুধু সে-ই তাঁর কাছে যাবে।
{16:6} হে কারুন ও কারুনের দলের সকলে, এক কাজ কর;
{16:7} তোমরা ধূপদানি নেও এবং তাতে আগুন দিয়ে আগামীকাল মাবুদের সম্মুখে তার উপরে ধূপ দাও; তাতে মাবুদ যাকে মনোনীত করবেন, সেই ব্যক্তি পবিত্র হবে; হে লেবীয়রা তোমরা বড়ই বাড়াবাড়ি করছো।
{16:8} পরে মূসা কারুনকে বললেন, হে লেবীয়রা, আরজ করি, আমার কথা শোন।
{16:9} এ কি তোমাদের কাছে ক্ষুদ্র বিষয় যে, ইসরাইলের আল্লাহ্‌ তোমাদেরকে ইসরাইলদের মধ্য থেকে পৃথক করে মাবুদের শরীয়ত-তাঁবুর সেবাকর্ম করার জন্য ও মণ্ডলীর সম্মুখে দাঁড়িয়ে তার পরিচর্যা করার জন্য তাঁর নিজের সান্নিধ্যে এনেছেন?
{16:10} আর তোমাকে ও তোমার সঙ্গে তোমার সমস্ত ভাইকে অর্থাৎ লেবীয়দেরকে তাঁর সান্নিধ্যে এনেছেন আর তোমরা কি এখন ইমাম হতে চেষ্টা করছো?
{16:11} অতএব তুমি ও তোমার সমস্ত দল মাবুদেরই বিরুদ্ধে একত্র হয়েছো; আর হারুন কে যে তোমরা তাঁর বিরুদ্ধে বচসা কর?
{16:12} পরে মূসা ইলীয়াবের পুত্র দাথন ও অবীরামকে ডাকতে লোক পাঠালেন, কিন্তু তারা বললো, আমরা যাব না;
{16:13} এ কি ক্ষুদ্র বিষয় যে, তুমি আমাদেরকে মরুভূমিতে মেরে ফেলবার জন্য দুগ্ধ-মধু-প্রবাহী দেশ থেকে নিয়ে এসেছো? তুমি কি আমাদের উপরে সর্বতোভাবে কর্তৃত্বও করবে?
{16:14} আর, তুমি তো আমাদেরকে দুগ্ধ-মধু-প্রবাহী দেশে আন নি, শস্য-ক্ষেতের ও আঙ্গুর-ক্ষেতের অধিকারও দাও নি। তুমি কি এই লোকদের চোখ অন্ধ করে রাখবে? আমরা যাব না।
{16:15} তখন মূসা অতিশয় ক্রুদ্ধ হয়ে মাবুদকে বললেন, ওদের উপহার গ্রাহ্য করো না; আমি ওদের থেকে একটি গাধাও নেই নি, আর ওদের একজনের কোন ক্ষতিও করি নি।
{16:16} পরে মূসা কারুনকে বললেন, তুমি ও তোমার দলের সকলে, তোমরা আগামীকাল হারুনের সঙ্গে মাবুদের সম্মুখে উপস্থিত হবে।
{16:17} তোমরা প্রত্যেকজন ধূপদানি নিয়ে তার উপরে ধূপ দিয়ে মাবুদের সম্মুখে নিজ নিজ ধূপদানি উপস্থিত করবে; দুই শত পঞ্চাশটি ধূপদানি উপস্থিত করবে। তুমি ও হারুন নিজ নিজ ধূপদানি নেবে।
{16:18} পরে তারা প্রত্যেকে নিজ নিজ ধূপদানি নিয়ে তার মধ্যে আগুন রেখে ধূপ দিয়ে মূসা ও হারুনের সঙ্গে জমায়েত-তাঁবুর দ্বারে দাঁড়ালো।
{16:19} কারুন জমায়েত-তাঁবুর দরজার কাছে তাঁদের প্রতিকূলে সমস্ত মণ্ডলীকে সমবেত করার পর মাবুদের মহিমা সমস্ত মণ্ডলীর প্রত্যক্ষ হল।
{16:20} পরে মাবুদ মূসা ও হারুনকে বললেন, তোমরা এই মণ্ডলীর মধ্য থেকে পৃথক হও;
{16:21} আমি নিমেষের মধ্যে এদেরকে সংহার করি।
{16:22} তাঁরা উবুড় হয়ে পড়ে বললেন, হে আল্লাহ্‌, হে সর্বজীবের আল্লাহ্‌, এক জন গুনাহ্‌ করলে তুমি কি সমস্ত মণ্ডলীর উপরে ক্রুদ্ধ হবে?
{16:23} তখন মাবুদ মূসাকে বললেন,
{16:24} তুমি মণ্ডলীকে বল, তোমরা কারুন, দাথন ও অবীরামের তাঁবুর চারদিক থেকে সরে যাও।
{16:25} আর মূসা উঠে দাথন ও অবীরামের কাছে গেলেন এবং ইসরাইলের প্রাচীনবর্গরা তাঁর পিছনে গেলেন।
{16:26} পরে তিনি মণ্ডলীকে বললেন, আরজ করি, তোমরা এই দুষ্ট লোকদের তাঁবুর কাছ থেকে সরে যাও, এদের কিছুই স্পর্শ করো না, পাছে এদের সমস্ত গুনাহে বিনষ্ট হও।
{16:27} তাতে তারা কারুন, দাথন ও অবীরামের তাঁবুর চারদিক থেকে সরে গেল, আর দাথন ও অবীরাম বের হয়ে নিজ নিজ স্ত্রী, পুত্র ও শিশুদের সঙ্গে যার যার তাঁবুর দরজায় দাঁড়িয়ে রইলো।
{16:28} পরে মূসা বললেন, মাবুদ আমাকে এ সব কাজ করতে পাঠিয়েছেন, আমি স্বেচ্ছায় করি নি, তা তোমরা এতেই জানতে পারবে।
{16:29} সাধারণ লোকদের মৃত্যুর মত যদি এই লোকদের মৃত্যু হয়, কিংবা সাধারণ লোকের শাস্তির মত যদি এদের শাস্তি হয়, তবে মাবুদ আমাকে পাঠান নি।
{16:30} কিন্তু মাবুদ যদি অঘটন ঘটান এবং ভূমি তার মুখ বিস্তার করে এদেরকে ও এদের সর্বস্ব গ্রাস করে, আর এরা জীবদ্দশায় পাতালে নামে, তবে এরা যে মাবুদকে অবজ্ঞা করেছে, তা তোমরা জানতে পারবে।
{16:31} মূসার এ সব কথা বলা শেষ হওয়ামাত্র ভূমি বিদীর্ণ হল,
{16:32} আর দুনিয়া তার মুখ খুলে তাদের, তাদের পরিজনদেরকে ও কারুনের পক্ষের সমস্ত লোককে এবং তাদের সকল সম্পত্তি গ্রাস করলো।
{16:33} তাতে তারা ও তাদের সমস্ত পরিজন জীবদ্দশায় পাতালে নামলো এবং দুনিয়া তাদের উপরে চেপে বসলো; এভাবে তারা সমাজের মধ্য থেকে বিলুপ্ত হল।
{16:34} আর তাদের আর্তনাদে চারদিকের সমস্ত ইসরাইল পালিয়ে গেল, কেননা তারা বললো, পাছে দুনিয়া আমাদের গ্রাস করে।
{16:35} আর মাবুদের কাছ থেকে আগুন বের হয়ে যারা ধূপ নিবেদন করেছিল, সেই দুই শত পঞ্চাশ জন লোককে গ্রাস করলো।
{16:36} পরে মাবুদ মূসাকে বললেন,
{16:37} তুমি ইমাম হারুনের পুত্র ইলিয়াসরকে বল, সে পোড়াস্থান থেকে ঐ সমস্ত ধূপদানি উঠিয়ে নিক এবং তার আগুন দূরে ঝেড়ে ফেলুক, কেননা সেসব ধূপদানি পবিত্র।
{16:38} আর এই গুনাহ্‌গারদের নিবেদিত যেসব ধূপদানি তাদের প্রাণের মূল্যে পবিত্র হয়ে গেছে, সেগুলো পিটিয়ে কোরবানগাহ্‌র আচ্ছাদনের জন্য পাত প্রস্তুত করা হোক, কেননা তারা মাবুদের সম্মুখে সেসব নিবেদন করেছিল। অতএব সেসব পবিত্র, আর সেসব বনি-ইসরাইলদের পক্ষে চিহ্ন হবে।
{16:39} তাতে যারা আগুনে পুড়ে মারা গেল, তাদের নিবেদিত পিতলের ধূপদানি ইমাম ইলিয়াসর গ্রহণ করলেন এবং তা পিটিয়ে কোরবানগাহ্‌র আচ্ছাদনের জন্য পাত প্রস্তুত করা হল;
{16:40} এই কাজ বনি-ইসরাইলদের স্মরণার্থে করা হল, যেন হারুন-বংশ ছাড়া অন্য গোষ্ঠীভুক্ত কোন মানুষ মাবুদের সম্মুখে ধূপ উৎসর্গ করতে কাছে না যায় এবং কারুন ও তার দলের মত না হয়; মাবুদ মূসার মাধ্যমে তাকে এরকম হুকুম দিয়েছিলেন।
{16:41} তবুও পর দিন বনি-ইসরাইলদের সমস্ত দল মূসা ও হারুনের বিরুদ্ধে অভিযোগ করে বললো, তোমরাই মাবুদের লোকদেরকে হত্যা করলে।
{16:42} আর মণ্ডলী মূসা ও হারুনের বিরুদ্ধে একত্র হলে তারা জমায়েত-তাঁবুর দিকে মুখ ফিরালো, আর দেখলো মেঘ তা আচ্ছাদন করেছে এবং মাবুদের মহিমা প্রত্যক্ষ হয়েছে।
{16:43} তখন মূসা ও হারুন জমায়েত-তাঁবুর সম্মুখে উপস্থিত হলেন।
{16:44} আর মাবুদ মূসাকে বললেন,
{16:45} তোমরা এই মণ্ডলীর মধ্য থেকে সরে যাও, আমি এক নিমিষে এদেরকে সংহার করবো।
{16:46} তখন তাঁরা উবুড় হয়ে পড়লেন। আর মূসা হারুনকে বললেন, তোমার ধূপদানি নাও ও কোরবানগাহ্‌র উপর থেকে আগুন নিয়ে তার মধ্যে দাও এবং তাতে ধূপ দিয়ে শীঘ্র মণ্ডলীর কাছে গিয়ে তাদের জন্য কাফ্‌ফারা কর; কেননা মাবুদের সম্মুখ থেকে ক্রোধ বের হয়েছে, মহামারী আরম্ভ হয়ে গেছে।
{16:47} আর মূসা যেমন বললেন, তেমনি হারুন (ধূপদানি) নিয়ে সমাজের মধ্যে দৌড়ে গেলেন; আর দেখ, লোকদের মধ্যে মহামারী আরম্ভ হয়েছিল, কিন্তু তিনি ধূপ দিয়ে লোকদের জন্য কাফ্‌ফারা করলেন।
{16:48} তিনি মৃত ও জীবিত লোকদের মধ্যে দাঁড়ালেন; তাতে মহামারী নিবৃত্ত হল।
{16:49} যারা কারুনের ব্যাপারে মারা পড়েছিলো, তারা ছাড়া আরও চৌদ্দ হাজার সাত শত লোক ঐ মহামারীতে মারা পড়লো।
{16:50} পরে হারুন জমায়েত-তাঁবুর দ্বারে মূসার কাছে ফিরে আসলেন। এভাবে মহামারী নিবৃত্ত হল।
{i17:1} হারুনের লাঠিতে ফুল ফোটা
{17:1} আর মাবুদ মূসাকে বললেন,
{17:2} তুমি বনি-ইসরাইলকে বলে তাদের পিতৃকুল অনুসারে সমস্ত নেতার কাছ থেকে একেক পিতৃকুলের জন্য এক একটি লাঠি, এভাবে বারোটি লাঠি গ্রহণ কর; প্রত্যেকের লাঠিতে তার নাম লেখ।
{17:3} আর লেবির লাঠিতে হারুনের নাম লেখ; কেননা তাদের একেক পিতৃকুলের নেতার জন্য এক একটি লাঠি হবে।
{17:4} আর জমায়েত-তাঁবুতে যে স্থানে আমি তোমাদের সঙ্গে সাক্ষাৎ করি, সেই স্থানে শরীয়ত-সিন্দুকের সম্মুখে সেসব রাখবে।
{17:5} পরে এরকম হবে, যে ব্যক্তি আমার মনোনীত, তার লাঠি মুকুলিত হবে; এভাবে আমি তোমাদের বিরুদ্ধে বনি-ইসরাইলরা যে অনবরত বচসা করে আসছে তা নিবৃত্ত করবো।
{17:6} পরে মূসা বনি-ইসরাইলকে এসব বললে তাদের গোষ্ঠীর নেতৃবর্গ তাদের পিতৃকুল অনুসারে প্রত্যেক নেতার জন্য এক একটি লাঠি হিসেবে বারোটি লাঠি তাঁকে দিলেন এবং হারুনের লাঠিও তাঁদের মধ্যে ছিল।
{17:7} তাতে মূসা ঐ সমস্ত লাঠি নিয়ে সাক্ষ্য-তাঁবুতে মাবুদের সম্মুখে রাখলেন।
{17:8} পরদিন মূসা সাক্ষ্য-তাঁবুতে প্রবেশ করলেন, আর দেখ, লেবি গোষ্ঠীর হারুনের লাঠিটি অঙ্কুরিত, মুকুলিত ও পুষ্পিত হয়ে বাদাম ফল ধরেছে।
{17:9} তখন মূসা মাবুদের সম্মুখ থেকে ঐ সমস্ত লাঠি বের করে সমস্ত বনি-ইসরাইলের সাক্ষাতে আনলেন এবং তাঁরা তা দেখে প্রত্যেকে যার যার লাঠি গ্রহণ করলেন।
{17:10} পরে মাবুদ মূসাকে বললেন, তুমি হারুনের লাঠি পুনর্বার শরীয়ত-সিন্দুকের সম্মুখে রাখ, তা বিদ্রোহী সন্তানদের সাবধান করার চিহ্ন হিসেবে থাকবে; এভাবে আমার বিরুদ্ধে এদের বচসা নিবৃত্ত কর, যেন এরা মারা না পড়ে।
{17:11} মূসা তা করলেন; মাবুদ তাঁকে যেরকম হুকুম দিয়েছিলেন, তিনি সেরকমই করলেন।
{17:12} আর বনি-ইসরাইল মূসাকে বললো, দেখ, আমরা মারা পড়বো, বিনষ্ট হব, সকলেই বিনষ্ট হবো।
{17:13} কারণ যে কেউ মাবুদের শরীয়ত-তাঁবুর কাছে যাবে, সেই মারা পড়বে। তবে আমরা কি সকলেই মারা পড়বো?
{i18:1} লেবীয় ও ইমামদের বিষয়ে নিয়ম
{18:1} তখন মাবুদ হারুনকে বললেন, তুমি ও তোমার সঙ্গে তোমার পুত্ররা ও পিতৃকুল, তোমরা পবিত্র স্থানের বিরুদ্ধে ঘটিত অপরাধ বহন করবে এবং তুমি ও তোমার সঙ্গে তোমার পুত্ররা তোমাদের ইমাম-পদ-ঘটিত অপরাধ বহন করবে।
{18:2} আর তোমার ভাইয়েরা, যে লেবি বংশ তোমার পিতৃবংশ, তাদেরকেও সঙ্গে আনবে, তারা তোমার সঙ্গে যোগ দিয়ে তোমার পরিচর্যা করবে; কিন্তু তুমি ও তোমার পুত্ররা, তোমরা সাক্ষ্য-তাঁবুর সম্মুখে থাকবে।
{18:3} আর তারা তোমার প্রতি কর্তব্য পালন করবে ও তাঁবুর সমস্ত করণীয় কর্তব্য পালন করবে; কিন্তু তাদের ও তোমাদের যেন মৃত্যু না হয়, এজন্য তারা পবিত্র স্থানের পাত্র ও কোরবানগাহ্‌র কাছে যাবে না।
{18:4} তারা তোমার সঙ্গে যোগ দিয়ে জমায়েত-তাঁবুর সেবাকর্মের জন্য করণীয় সমস্ত কর্তব্য পালন করবে কিন্তু অন্য গোষ্ঠীভুক্ত কেউ তোমাদের কাছে যাবে না।
{18:5} আর বনি-ইসরাইলদের প্রতি যেন আর ক্রোধ উপস্থিত না হয়, সেজন্য তোমরা পবিত্র স্থান ও কোরবানগাহ্‌র প্রতি তোমাদের দায়িত্ব পালন করবে।
{18:6} আর দেখ, বনি-ইসরাইলদের মধ্য থেকে আমি তোমাদের ভাই লেবীয়দেরকে গ্রহণ করলাম; তারা তোমাদের জন্য দান-রূপে জমায়েত-তাঁবুর সেবাকর্ম করার জন্য মাবুদের উদ্দেশে দেওয়া হয়েছে।
{18:7} অতএব তুমি ও তোমার সঙ্গে তোমার পুত্ররা তোমরা কোরবানগাহ্‌ সম্পর্কীয় সমস্ত বিষয়ে ও পর্দার ভিতরের বিষয়ে নিজের ইমামের কাজ পালন ও সেবাকর্ম করবে। আমি দানরূপে ইমাম-পদ তোমাদেরকে দিলাম, কিন্তু অন্য গোষ্ঠীভুক্ত যে লোক নিকটবর্তী হবে, তার প্রাণদণ্ড হবে।
{i18:8} ইমামদের অংশ
{18:8} আর মাবুদ হারুনকে বললেন, দেখ, আমার উত্তোলনীয় উপহারের, এমন কি, বনি-ইসরাইলদের সমস্ত পবিত্রীকৃত দ্রব্যের ভার আমি তোমাকে দিলাম; অভিষেকের চিরস্থায়ী অধিকার হিসাবেই তোমাকে ও তোমার সন্তানদেরকে সেসব দিলাম।
{18:9} অগ্নিকৃত অতি পবিত্র উপহারের মধ্যে এসব তোমার হবে; আমার উদ্দেশে তাদের আনা প্রত্যেক শস্য-উৎসর্গ, প্রত্যেক গুনাহ্‌-কোরবানী ও দোষের জন্য কোরবানীগুলো তোমার ও তোমার পুত্রদের পক্ষে অতি পবিত্র হবে।
{18:10} তুমি তা অতি পবিত্র বস্তু বলে ভোজন করবে, প্রত্যেক পুরুষ তা ভোজন করবে, তা তোমার পক্ষে পবিত্র হবে।
{18:11} এ সমস্তও তোমার হবে; বনি-ইসরাইলদের দানরূপ উত্তোলনীয় উপহার, তাদের সমস্ত দোলনীয় উপহার; আমি চিরস্থায়ী অধিকার হিসেবে সেসব তোমাকে ও তোমার পুত্রকন্যাদেরকে দিলাম; তোমার কুলের প্রত্যেক পাক-সাফ ব্যক্তি তা ভোজন করবে।
{18:12} তারা মাবুদের উদ্দেশে তাদের সকল উত্তম তেল, আঙ্গুর-রস ও গম প্রভৃতি যে যে অগ্রিমাংশ কোরবানী করে, তা আমি তোমাকে দিলাম।
{18:13} তাদের দেশে উৎপন্ন সমস্ত রকমের প্রথম-পাকা ফলের যে অংশ তারা মাবুদের উদ্দেশে উপস্থিত করে, সেসব তোমার হবে।
{18:14} ইসরাইলের মধ্যে শর্তহীনভাবে উৎসর্গীকৃত বস্তুগুলো তোমার হবে।
{18:15} মানুষ হোক কিংবা পশু, যাবতীয় প্রাণীর মধ্যে গর্ভ উন্মোচক সকল সন্তানকে তারা মাবুদের উদ্দেশে নিবেদন করবে, সে সবই তোমার হবে, কিন্তু মানুষের প্রথম-জাতকে তুমি অবশ্য মুক্ত করবে এবং নাপাক পশুর প্রথমজাতকেও মুক্ত করবে।
{18:16} তুমি এক মাস বয়স থেকে আরম্ভ করে মুক্তি যোগ্য সকলকে মুক্ত করবে, তোমার নিরূপিত মূল্যে পবিত্র স্থানের বিশ গেরা পরিমিত শেকল অনুসারে পাঁচ শেকল রূপা দেবে।
{18:17} কিন্তু গরুর প্রথমজাত কিংবা ভেড়ার প্রথমজাত কিংবা ছাগলের প্রথম-জাতকে তুমি মুক্ত করবে না, তারা পবিত্র; তুমি কোরবানগাহ্‌র উপরে তাদের রক্ত ছিটিয়ে দেবে এবং মাবুদের উদ্দেশে খোশবু-যুক্ত অগ্নিকৃত উপহার হিসেবে তাদের চর্বি পুড়িয়ে ফেলবে;
{18:18} পরে দোলনীয় বুকের গোশ্‌ত ও ডান ঊরু যেমন তোমার, তেমনি তাদের মাংসও তোমার হবে।
{18:19} বনি-ইসরাইল যে সমস্ত পবিত্র বস্তু উত্তোলনীয় উপহার হিসেবে মাবুদের উদ্দেশে নিবেদন করে, সেসব আমি চিরস্থায়ী অধিকার হিসেবে তোমাকে ও তোমার পুত্রকন্যাদেরকে দিলাম; তোমার ও তোমার বংশের পক্ষে এটি মাবুদের সাক্ষাতে চিরস্থায়ী লবণ-নিয়ম।
{18:20} পরে মাবুদ হারুনকে বললেন, তাদের ভূমিতে তোমার কোন অধিকার থাকবে না ও তাদের মধ্যে তোমার কোন অংশ থাকবে না; বনি-ইসরাইলদের মধ্যে আমিই তোমার অংশ ও অধিকার।
{18:21} আর দেখ, লেবীয়রা যে সেবাকর্ম করছে, জমায়েত-তাঁবু সম্বন্ধীয় তাদের সেই সেবাকর্মের বেতনরূপে আমি তাদের অধিকার হিসেবে ইসরাইলের মধ্যে সমস্ত দশ ভাগের এক ভাগ দিলাম।
{18:22} আর বনি-ইসরাইল গুনাহের দায়ে যেন না মরে, এজন্য তারা আর জমায়েত-তাঁবুর কাছে আসবে না।
{18:23} কিন্তু লেবীয়েরাই জমায়েত-তাঁবু সম্বন্ধীয় সেবাকর্ম করবে এবং তারা নিজ নিজ অপরাধ বহন করবে, এ-ই তোমাদের পুরুষানুক্রমিক চিরস্থায়ী নিয়ম; বনি-ইসরাইলদের মধ্যে তারা কোন অধিকার পাবে না।
{18:24} কেননা বনি-ইসরাইল মাবুদের উদ্দেশে উত্তোলনীয় উপহার হিসেবে যে দশ ভাগের এক ভাগ কোরবানী করে, তা আমি লেবীয়দেরকে অধিকার হিসেবে দিলাম; এজন্য তাদের উদ্দেশে বললাম, বনি-ইসরাইলদের মধ্যে তারা কোন অধিকার পাবে না।
{18:25} আর মাবুদ মূসাকে বললেন,
{18:26} আবার তুমি লেবীয়দেরকে বলবে, আমি তোমাদের অধিকার হিসেবে বনি-ইসরাইল থেকে যে দশ ভাগের এক ভাগ তোমাদেরকে দিলাম, তা যখন তোমরা তাদের কাছ থেকে গ্রহণ করবে, সেই সময় তোমরা মাবুদের জন্য উত্তোলনীয় উপহার হিসেবে সেই দশমাংশের দশ ভাগের এক ভাগ নিবেদন করবে।
{18:27} তোমাদের উত্তোলনীয় উপহার খামারের শস্যের মত ও পরিপূর্ণ আঙ্গুর-কুণ্ডের মত তোমাদের পক্ষে ধরা হবে।
{18:28} এভাবে, তোমরা বনি-ইসরাইল থেকে যে সমস্ত দশ ভাগের এক ভাগ গ্রহণ করবে, তা থেকে তোমরাও মাবুদের উদ্দেশে উত্তোলনীয় উপহার নিবেদন করবে এবং তা থেকে মাবুদের সেই উত্তোলনীয় উপহার ইমাম হারুনকে দেবে।
{18:29} তোমরা যে সমস্ত দান পেয়েছ তা থেকে তোমরা মাবুদের সেই উত্তোলনীয় উপহার, তার সমস্ত উত্তম বস্তু থেকে তার পবিত্র অংশ, নিবেদন করবে।
{18:30} অতএব তুমি তাদেরকে বলবে, তোমরা যখন তা থেকে উত্তম বস্তু উত্তোলনীয় উপহার হিসেবে নিবেদন করবে, সেই সময় তা লেবীয়দের পক্ষে খামারের উৎপন্ন দ্রব্য ও আঙ্গুরকুণ্ডের উৎপন্ন দ্রব্য বলে ধরা হবে।
{18:31} আর তোমরা ও তোমাদের পরিজনেরা সমস্ত জায়গায় তা ভোজন করবে; কেননা তা জমায়েত-তাঁবুতে পরিচর্যার জন্য তোমাদের বেতনস্বরূপ।
{18:32} আর তা থেকে সেই উত্তম বস্তু উপহার হিসেবে নিবেদন করলে তোমরা তদঘটিত গুনাহ্‌ বহন করবে না এবং বনি-ইসরাইলদের পবিত্র বস্তু নাপাক করবে না ও মারা পড়বে না।
{i19:1} লাল রংয়ের গাভী
{19:1} মাবুদ মূসা ও হারুনকে বললেন,
{19:2} মাবুদ যে কিতাবী নিয়ম হুকুম করেছেন তা হচ্ছে এই: বনি-ইসরাইলকে বল, তারা নিখুঁত ও নিষ্কলঙ্ক, জোয়াল বহন করে নি এমন একটি লাল রংয়ের গাভী তোমার কাছে আনুক।
{19:3} পরে তোমরা ইমাম ইলিয়াসরকে সেই গাভী দেবে এবং সে তাকে শিবিরের বাইরে নিয়ে যাবে এবং তার সম্মুখে সেটি জবেহ্‌ করা যাবে।
{19:4} পরে ইমাম ইলিয়াসর তার আঙ্গুল দিয়ে তার কিঞ্চিৎ রক্ত নিয়ে জমায়েত-তাঁবুর সম্মুখে সাতবার সেই রক্ত ছিটিয়ে দেবে।
{19:5} আর তার দৃষ্টিগোচরে সেই গাভী পুড়িয়ে দেওয়া যাবে; তার গোময়ের সঙ্গে চামড়া, গোশ্‌ত ও রক্ত পুড়িয়ে দেওয়া যাবে।
{19:6} পরে ইমাম এরস কাঠ, এসোব ও লাল রংয়ের লোম নিয়ে ঐ গোদাহের আগুনের মধ্যে ফেলে দেবে।
{19:7} পরে ইমাম তার পোশাক ধুয়ে নেবে ও শরীর পানি দিয়ে ধুয়ে ফেলবে; পরে শিবিরে প্রবেশ করতে পারবে; তবুও ইমাম সন্ধ্যা পর্যন্ত নাপাক থাকবে।
{19:8} আর যে ব্যক্তি সেই গাভী পুড়িয়ে দেবে, সেও তার কাপড় ধুয়ে ফেলবে, শরীর ধুয়ে নেবে এবং সন্ধ্যা পর্যন্ত নাপাক থাকবে।
{19:9} পরে কোন পাক-পবিত্র ব্যক্তি ঐ গাভীর ভস্ম সংগ্রহ করে শিবিরের বাইরে কোন পাক-পবিত্র স্থানে রাখবে; তা বনি-ইসরাইলদের মণ্ডলীর পাক-পবিত্রকরণ পানির জন্য রাখা যাবে; এটি গুনাহ্‌-কোরবানী।
{19:10} আর যে ব্যক্তি ঐ গাভীর ভস্ম সংগ্রহ করবে, সে নিজের কাপড় ধুয়ে ফেলবে এবং সন্ধ্যা পর্যন্ত নাপাক থাকবে, এটি বনি-ইসরাইল এবং তাদের মধ্যে প্রবাসী বিদেশীর পালনীয় চিরস্থায়ী নিয়ম হবে।
{19:11} যে কেউ কোন মানুষের লাশ স্পর্শ করে, সে সাত দিন নাপাক থাকবে।
{19:12} সে তৃতীয় দিন ও সপ্তম দিনে ঐ পানি দ্বারা নিজেকে পাক-সাফ করার পরে পাক-সাফ হবে; কিন্তু যদি তৃতীয় দিন ও সপ্তম দিনে নিজেকে পাক-সাফ না করে, তবে পাক-সাফ হবে না।
{19:13} যে কেউ কোন মানুষের লাশ স্পর্শ করার পরে নিজেকে যদি পাক-সাফ না করে, সে মাবুদের শরীয়ত-তাঁবু নাপাক করে। সেই লোক ইসরাইলের মধ্য থেকে উচ্ছিন্ন হবে; কেননা তার উপরে পাক-পবিত্রকরণ পানি ছিটানো হয় নি, এজন্য সে নাপাক হবে; তার নাপাকীতা দূর হয় নি।
{19:14} কোন মানুষ যখন তাঁবুর মধ্যে মারা যায় তখন এই হবে ব্যবস্থা: সেই তাঁবুতে প্রবেশকারী সমস্ত লোক এবং সেই তাঁবুর মধ্যস্থিত সমস্ত লোক সাত দিন নাপাক থাকবে।
{19:15} আর যাবতীয় খোলা পাত্র ও সুতায় বাধা ঢাকনিবিহীন পাত্র নাপাক হবে।
{19:16} আর যে কেউ ক্ষেতে পড়ে থাকা তলোয়ার দ্বারা নিহত কিংবা মৃত লোকের দেহ কিংবা মানুষের অস্থি কিংবা কবর স্পর্শ করে, সে সাত দিন নাপাক থাকবে।
{19:17} লোকেরা সেই নাপাক ব্যক্তির জন্য গুনাহ্‌-কোরবানীর পোড়ানো কিঞ্চিৎ ভস্ম নিয়ে পাত্রে রেখে তার উপরে স্রোতের পানি দেবে।
{19:18} পরে কোন পাক-সাফ ব্যক্তি এসব নিয়ে সেই পানিতে ডুবিয়ে ঐ তাঁবুর উপরে ও সেই স্থানের সমস্ত সামগ্রী ও সমস্ত প্রাণীর উপরে এবং অস্থি কিংবা নিহত বা মৃত লোকের দেহ কিংবা কবর স্পর্শকারী ব্যক্তির উপরে তা ছিটিয়ে দেবে।
{19:19} আর ঐ পাক-সাফ ব্যক্তি তৃতীয় দিন ও সপ্তম দিনে নাপাক ব্যক্তির উপরে সেই পানি ছিটিয়ে দেবে; পরে সপ্তম দিনে সে তাকে পাক-পবিত্র করবে। ঐ ব্যক্তি নিজের কাপড় ধুয়ে ফেলবে ও গোসল করবে; পরে সন্ধ্যাবেলা পাক-সাফ হবে।
{19:20} কিন্তু যে ব্যক্তি নাপাক হয়ে নিজেকে পাক-সাফ না করে, সে সমাজের মধ্য থেকে উচ্ছিন্ন হবে, কেননা সে মাবুদের এবাদতখানা নাপাক করেছে; তার উপরে পাক-পবিত্রকরণ পানি ছিটানো হয় নি, সে নাপাক।
{19:21} এই তাদের পালনীয় চিরস্থায়ী নিয়ম হবে এবং যে কেউ সেই পাক-পবিত্রকরণ পানি ছিটিয়ে দেয়, সে নিজের কাপড় ধুয়ে ফেলবে। যে জন সেই পাক-পবিত্রকরণ পানি স্পর্শ করে, সে সন্ধ্যা পর্যন্ত নাপাক থাকবে।
{19:22} আর সেই নাপাক ব্যক্তি যা কিছু স্পর্শ করে, তা নাপাক হবে এবং যে প্রাণী তা স্পর্শ করে, সে সন্ধ্যা পর্যন্ত নাপাক থাকবে।
{i20:1} পানির অভাবে বনি-ইসরাইলদের বচসা
{20:1} আর বনি-ইসরাইলরা, অর্থাৎ সমস্ত মণ্ডলী প্রথম মাসে সীন মরুভূমিতে উপস্থিত হল এবং লোকেরা কাদেশে বাস করলো; আর সেই স্থানে মরিয়ম ইন্তেকাল করলো ও সেই স্থানে তাঁকে দাফন করা হল।
{20:2} সেই স্থানে মণ্ডলীর জন্য পানি ছিল না; তাতে লোকেরা মূসা ও হারুনের বিরুদ্ধে একত্র হল।
{20:3} আর তারা মূসার সঙ্গে ঝগড়া করে বললো, হায়, আমাদের ভাইয়েরা যখন মাবুদের সম্মুখে মারা গেল, তখন কেন আমাদের মৃত্যু হল না?
{20:4} আর তোমরা আমাদের ও আমাদের পশুদের মৃত্যুর জন্য মাবুদের সমাজকে কেন এই মরুভূমিতে আনলে?
{20:5} এই কুস্থানে আনবার জন্য মিসর থেকে আমাদের কেন বের করে নিয়ে আসলে? এই স্থানে কোন শস্য হয় না, ডুমুর বা আঙ্গুর বা ডালিম হয় না এবং পান করার পানিও নেই।
{20:6} তখন মূসা ও হারুন সমাজের সম্মুখ থেকে জমায়েত-তাঁবুর দ্বারে গিয়ে উবুড় হয়ে পড়লেন; আর মাবুদের মহিমা তাঁদের দৃষ্টিগোচর হল।
{20:7} পরে মাবুদ মূসাকে বললেন,
{20:8} তুমি লাঠি নাও এবং তুমি ও তোমার ভাই হারুন মণ্ডলীকে একত্র করে তাদের সাক্ষাতে ঐ শৈলকে বল, তাতে সে পানি দেবে; এভাবে তুমি তাদের জন্য শৈল থেকে পানি বের করে মণ্ডলী ও তাদের পশুগুলোকে পান করাবে।
{20:9} তখন মূসা মাবুদের হুকুম অনুসারে তাঁর সম্মুখ থেকে ঐ লাঠি নিলেন।
{20:10} আর মূসা ও হারুন সেই শৈলের সম্মুখে সমাজকে একত্র করে তাদের বললেন, হে বিদ্রোহীরা, শোন; আমরা তোমাদের জন্য কি এই শৈল থেকে পানি বের করবো?
{20:11} পরে মূসা তার হাত তুলে ঐ লাঠি দ্বারা শৈলে দু’বার আঘাত করলেন, তাতে প্রচুর পানি বের হল এবং মণ্ডলী ও তাদের সমস্ত পশু পান করলো।
{20:12} পরে মাবুদ মূসা ও হারুনকে বললেন, তোমরা বনি-ইসরাইলদের সাক্ষাতে আমাকে পবিত্র বলে মান্য করলে না ও আমার কথায় বিশ্বাস করলে না, এজন্য আমি তাদেরকে যে দেশ দিয়েছি, সেই দেশে তোমরা এই লোকদেরকে প্রবেশ করাতে পারবে না।
{20:13} সেই পানির নাম মরীবা (ঝগড়া); যেহেতু বনি-ইসরাইল মাবুদের সঙ্গে ঝগড়া করলো, আর তিনি তাদের মধ্যে পবিত্ররূপে মান্য হলেন।
{i20:14} ইদোমের মধ্য দিয়ে যাবার অনুরোধ প্রত্যাখান
{20:14} পরে মূসা কাদেশ থেকে ইদোমীয় বাদশাহ্‌র কাছে দূতের মাধ্যমে বলে পাঠালেন, তোমার ভাই ইসরাইল বলছে, আমাদের যে সমস্ত কষ্ট হয়েছে, তা তুমি জান।
{20:15} আমাদের পূর্বপুরুষেরা মিসরে গিয়েছিলেন, সেই মিসরে আমরা অনেক দিন বাস করেছিলাম; পরে মিসরীয়েরা আমাদের প্রতি ও আমাদের পূর্বপুরুষদের প্রতি দুর্ব্যবহার করতে লাগল।
{20:16} তখন আমরা মাবুদের কাছে কান্নাকাটি করলাম, আর তিনি আমাদের আর্তনাদ শুনলেন এবং ফেরেশতা প্রেরণ করে আমাদের মিসর থেকে বের করে আনলেন; আর দেখ, আমরা তোমার দেশের প্রান্তস্থিত কাদেশ নগরে আছি।
{20:17} আমি আরজ করি, তুমি তোমার দেশের মধ্য দিয়ে আমাদের যেতে দাও; আমরা শস্য ক্ষেত বা আঙ্গুর ক্ষেত দিয়ে যাব না, কূপের পানিও পান করবো না; কেবল রাজপথ দিয়ে যাব; যতদিন তোমার সীমা অতিক্রম না করি, ততদিন ডানে বা বামে ফিরব না।
{20:18} ইদোম তাঁকে বললো, তুমি আমার (দেশের) মধ্য দিয়ে যেতে পারবে না, গেলে আমি তলোয়ার নিয়ে তোমার বিরুদ্ধে বের হব।
{20:19} তখন বনি-ইসরাইল তাকে বললো, আমরা রাজপথ দিয়ে যাব; আমরা কিংবা আমাদের সমস্ত পশু, আমরা যদি তোমার পানি পান করি, তবে তার মূল্য দেব; আর কিছু নয়, কেবল আমাদেরকে পায়ে হেঁটে যেতে দাও।
{20:20} সে জবাব দিল, তোমরা যেতে পারবে না। পরে ইদোম অনেক লোক সঙ্গে নিয়ে মহাবিক্রমে তাদের বিরুদ্ধে বের হল।
{20:21} এভাবে ইদোম ইসরাইলকে তার সীমার মধ্য দিয়ে যেতে দিতে অসম্মত হল; ফলে ইসরাইল অন্য পথে গমন করলো।
{i20:22} হযরত হারুনের মৃত্যু
{20:22} বনি-ইসরাইল অর্থাৎ সমস্ত মণ্ডলী কাদেশ থেকে প্রস্থান করে হোর পর্বতে উপস্থিত হল,
{20:23} তখন ইদোম দেশের সীমার নিকটস্থ হোর পর্বতে মাবুদ মূসা ও হারুনকে বললেন,
{20:24} হারুনকে তার পূর্বপুরুষদের কাছে চলে যেতে হবে; কেননা আমি বনি-ইসরাইলকে যে দেশ দিয়েছি, সেই দেশে সে প্রবেশ করবে না; কারণ মরীবা পানির কাছে তোমরা আমার হুকুম অমান্য করেছিলে।
{20:25} তুমি হারুন ও তার পুত্র ইলিয়াসরকে হোর পর্বতের উপরে নিয়ে যাও।
{20:26} হারুনকে তার পোশাক ত্যাগ করিয়ে তার পুত্র ইলিয়াসরকে তা পরাও; হারুন সেই স্থানে নিজের পূর্বপুরুষদের কাছে চলে যাবে, সেখানে তার মৃত্যু হবে।
{20:27} তখন মূসা মাবুদের হুকুম অনুযায়ী কাজ করলেন; তাঁরা সমস্ত মণ্ডলীর সাক্ষাতে হোর পর্বতে উঠলেন।
{20:28} পরে মূসা হারুনকে তাঁর পোশাক ত্যাগ করিয়ে তাঁর পুত্র ইলিয়াসরকে তা পরালেন এবং সেই পর্বত শৃঙ্গে হারুন ইন্তেকাল করলেন; পরে মূসা ও ইলিয়াসর পর্বত থেকে নেমে আসলেন।
{20:29} আর যখন সমস্ত মণ্ডলী দেখলো যে হারুন ইন্তেকাল করেছেন, তখন সমস্ত ইসরাইল-কুল হারুনের জন্য ত্রিশ দিন পর্যন্ত শোক করলো।
{i21:1} সাপের কামড়ে বিনাশ ও তার প্রতিকার
{21:1} আর দক্ষিণ প্রদেশ-নিবাসী কেনান বংশীয় অরাদের বাদশাহ্‌ শুনতে পেলেন যে, ইসরাইল অথারীমের পথ দিয়ে আসছে; তখন তিনি ইসরাইলের সঙ্গে যুদ্ধ করে তাদের কতগুলো লোক ধরে বন্দী করলেন।
{21:2} তাতে ইসরাইল মাবুদের উদ্দেশে মানত করে বললো, যদি তুমি এই লোকদেরকে আমার হাতে তুলে দাও, তবে আমি তাদের সমস্ত নগর নিঃশেষে বিনষ্ট করবো।
{21:3} তখন মাবুদ ইসরাইলের ফরিয়াদ শুনে সেই কেনানীয়দেরকে তাদের হাতে তুলে দিলেন; তাতে ইসরাইল তাদের ও তাদের সমস্ত নগর নিঃশেষে বিনষ্ট করলো এবং সেই স্থানের নাম রাখল হর্মা (বিনষ্ট)।
{21:4} পরে তারা হোর পর্বত থেকে প্রস্থান করে ইদোম দেশ প্রদক্ষিণের জন্য লোহিত সাগরের দিকে যাত্রা করলো; পথের মধ্যে লোকেরা আবার বিক্ষুব্ধ হয়ে উঠলো।
{21:5} লোকেরা আল্লাহ্‌ ও মূসার বিরুদ্ধে বলতে লাগল, তোমরা কেন আমাদেরকে মিসর থেকে বের করে আনলে, আমরা যেন মরুভূমিতে মারা যাই এজন্য কি? রুটি নেই, পানিও নেই; আর এই খাদ্যে আমাদের অরুচি ধরে গেছে।
{21:6} তখন মাবুদ লোকদের মধ্যে জ্বালাদায়ী সাপ পাঠিয়ে দিলেন; তারা লোকদেরকে কামড় দিলে ইসরাইলের অনেক লোক মারা পড়লো।
{21:7} আর লোকেরা মূসার কাছে এসে বললো, মাবুদের ও তোমার বিরুদ্ধে কথা বলে আমরা গুনাহ্‌ করেছি; তুমি মাবুদের কাছে মুনাজাত কর, যেন তিনি আমাদের কাছ থেকে এসব সাপ দূর করেন। তাতে মূসা লোকদের জন্য মুনাজাত করলেন।
{21:8} তখন মাবুদ মূসাকে বললেন, তুমি একটি জ্বালাদায়ী সাপের মূর্তি তৈরি করে নিশানের উপরে রাখ; সাপে কামড় দিয়েছে এমন যে কোন ব্যক্তি তার প্রতি দৃষ্টিপাত করলো সে বাঁচবে।
{21:9} তখন মূসা ব্রোঞ্জের একটি সাপের মূর্তি তৈরি করে নিশানের উপরে রাখলেন; তাতে এরকম হল, সাপ কোন মানুষকে কামড় দিলে যখন সে ঐ ব্রোঞ্জের সাপের মূর্তির প্রতি দৃষ্টিপাত করতো তখন বাঁচতো।
{i21:10} ইসরাইলদের নানা স্থানে যাত্রা
{21:10} পরে বনি-ইসরাইল যাত্রা করে ওবোতে শিবির স্থাপন করলো।
{21:11} আর ওবোৎ থেকে যাত্রা করে সূর্যোদয়ের দিকে মোয়াবের সম্মুখস্থিত মরুভূমিতে ইয়ী-অবারীমে শিবির স্থাপন করলো।
{21:12} সেখান থেকে যাত্রা করে সেরদ উপত্যকাতে শিবির স্থাপন করলো।
{21:13} সেখান থেকে যাত্রা করে আমোরীয়দের দেশের সীমা থেকে বের হয়ে অর্ণোনের অন্য পারে মরুভূমিতে শিবির স্থাপন করলো; কেননা মোয়াবের ও আমোরীয়দের মধ্যবর্তী অর্ণোন মোয়াবের সীমা।
{21:14} এজন্য মাবুদের যুদ্ধ-বিবরণী কিতাবে উক্ত আছে, শূফাতে বাহেব, আর অর্ণোনের সমস্ত উপত্যকা,
{21:15} এবং উপত্যকাগুলোর পাশের ভূমি, যা আর্‌ নামক লোকালয়ের অভিমুখী এবং মোয়াবের সীমার পাশে অবস্থিত।
{21:16} সেখান থেকে তারা বের (কূপ) নামক স্থানে আসলো। এটি সেই কূপ, যার বিষয়ে মাবুদ মূসাকে বললেন, তুমি লোকদেরকে একত্র কর, আমি তাদেরকে পানি দেব।
{21:17} সেই সময় ইসরাইল এই গজল গাইল — হে কূপ, উচ্ছলিত হও; তোমরা এর উদ্দেশে গান কর;
{21:18} এটি নেতৃবর্গের খনিত কূপ, রাজদণ্ড ও নিজেদের লাঠি দিয়ে লোকদের রাজপুরুষেরা এটা খনন করেছেন।
{21:19} পরে তারা মরুভূমি থেকে মত্তানায়,
{21:20} মত্তানা থেকে নহলীয়েলে, নহলীয়েল থেকে বামোতে ও বামোৎ থেকে মোয়াবের উপত্যকা দিয়ে মরুভূমির অভিমুখ পিস্‌গা শৃঙ্গে গমন করলো।
{i21:21} আমোরীয়দের বাদশাহ্‌ সীহোন পরাজিত
{21:21} আর ইসরাইল দূত পাঠিয়ে আমোরীয়দের বাদশাহ্‌ সীহোনকে বললো,
{21:22} তোমার দেশের মধ্য দিয়ে আমাকে যেতে দাও; আমরা পথ ছেড়ে শস্য ক্ষেতে বা আঙ্গুর-ক্ষেতে প্রবেশ করবো না, কূপের পানিও পান করবো না; যতদিন তোমার সীমা পার না হই, ততদিন রাজপথ দিয়ে যাব।
{21:23} তবুও সীহোন তার সীমার মধ্য দিয়ে ইসরাইলকে যেতে দিল না; উপরন্তু সীহোন তার সমস্ত লোককে একত্র করে ইসরাইলের বিরুদ্ধে মরুভূমিতে বের হল এবং যহসে উপস্থিত হয়ে ইসরাইলের সঙ্গে যুদ্ধ করলো।
{21:24} তাতে ইসরাইল তলোয়ার দ্বারা তাকে আঘাত করে অর্ণোন থেকে যব্বোক পর্যন্ত অর্থাৎ অম্মোনীয়দের সীমানা পর্যন্ত তার দেশ অধিকার করলো; কারণ অম্মোনীয়দের সীমা দৃঢ় ছিল।
{21:25} ইসরাইল ঐ সমস্ত নগর হস্তগত করলো এবং ইসরাইল আমোরীয়দের সমস্ত নগরে, হিষ্‌বোনে ও সেখানকার সমস্ত উপনগরে বাস করতে লাগল।
{21:26} কেননা হিষ্‌বোন আমোরীয়দের বাদশাহ্‌ সীহোনের নগর ছিল; তিনি মোয়াবের পূর্ববর্তী বাদশাহ্‌র বিরুদ্ধে যুদ্ধ করে তার হাত থেকে অর্ণোন পর্যন্ত তার সমস্ত দেশ দখল করে নিয়েছিলেন।
{21:27} এজন্য কবিরা বলেন, তোমরা হিষ্‌বোনে এসো, সীহোনের নগর নির্মিত ও সুদৃঢ় হোক;
{21:28} কেননা হিষ্‌বোন থেকে আগুন, সীহোনের নগর থেকে আগুনের শিখা বের হয়েছে; তা মোয়াবের আর্‌ নগরকে, অর্ণোনের মালভূমির অধিপতিদের গ্রাস করেছে।
{21:29} হে মোয়াব, ধিক্‌ তোমাকে। হে কমোশের প্রজারা, তোমরা বিনষ্ট হলে। সে তার পুত্রদেরকে পলাতকরূপে, তার কন্যাদেরকে বন্দীরূপে তুলে দিল — আমোরীয়দের বাদশাহ্‌ সীহোনের হাতে।
{21:30} আমরা তাদেরকে তীর মেরেছি; হিষ্‌বোন দীবোন পর্যন্ত বিনষ্ট হয়েছে; আর আমরা নোফঃ পর্যন্ত ধ্বংস করেছি, যা মেদবা পর্যন্ত বিস্তৃত।
{21:31} এভাবে ইসরাইল আমোরীয়দের দেশে বাস করতে লাগল।
{21:32} পরে মূসা যাসের অনুসন্ধান করতে লোক প্রেরণ করলেন, আর তারা সেখানকার সমস্ত নগর হস্তগত করলো এবং সেখানে যে ইমোরীয়েরা ছিল, তাদেরকে অধিকারচ্যুত করলো।
{i21:33} বাসনের বাদশাহ্‌ উজের পরাজয়
{21:33} পরে তারা ফিরে বাশনের পথ দিয়ে উঠে গেল; তাতে বাশনের বাদশাহ্‌ উজ ও তার সমস্ত লোক বের হয়ে তাদের সঙ্গে ইদ্রিয়ীতে যুদ্ধ করতে গেল।
{21:34} তখন মাবুদ মূসাকে বললেন, তুমি এতে ভয় পেয়ো না, কেননা আমি একে, এর সমস্ত লোক ও এর দেশ তোমার হাতে তুলে দিলাম; তুমি হিষ্‌বোনবাসী আমোরীয়দের বাদশাহ্‌ সীহোনের প্রতি যেমন করেছ, এর প্রতি সেরকম করবে।
{21:35} পরে তারা তাকে, তার পুত্রদের ও তার সমস্ত লোককে আঘাত করলো, আর শেষ পর্যন্ত তাঁর আর কেউ বেঁচে রইল না। তারা তার দেশও অধিকার করে নিল।
{i22:1} বাদশাহ্‌ বালাক ও বালামের বিবরণ
{22:1} পরে বনি-ইসরাইলরা যাত্রা করে জেরিকোর নিকটস্থ জর্ডানের ওপারে মোয়াবের উপত্যকায় শিবির স্থাপন করলো।
{22:2} আর ইসরাইল আমোরীয়দের প্রতি যা কিছু করেছিল, সেসব সিপ্পোরের পুত্র বালাক দেখেছিলেন।
{22:3} বনি-ইসরাইলরা সংখ্যায় অনেক ছিল বলে মোয়াব ভীষণ ভয় পেল; তাদের দেখে মোয়াবীয়দের হৃদয় ভয়ে গলে গেল।
{22:4} পরে মোয়াব মাদিয়ানের প্রাচীন লোকদের বললো, গরু যেমন মাঠের ঘাস খেয়ে শেষ করে দেয়, তেমনি এই জন-সমাজ আমাদের চারদিকের সমস্ত কিছুই খেয়ে শেষ করে দেবে। সেই সময় সিপ্পোরের পুত্র বালাক মোয়াবের বাদশাহ্‌ ছিলেন।
{22:5} অতএব তিনি বিয়োরের পুত্র বালামকে ডেকে আনতে তার স্বজাতীয় লোকদের দেশে (ফোরাত) নদী তীরে অবস্থিত পাথোর নগরে দূত পাঠিয়ে তাকে বললেন, দেখুন, মিসর থেকে এক জাতি বের হয়ে এসেছে, দেখুন, তারা ভূতল আচ্ছন্ন করে আমার সম্মুখে অবস্থান করেছে।
{22:6} এখন নিবেদন করি, আপনি এসে আমার জন্য সেই লোকদের বদদোয়া দিন; কেননা আমার চেয়ে তারা বলবান। হয় তো আমি তাদেরকে আঘাত করে দেশ থেকে দূর করে দিতে পারব; কেননা আমি জানি আপনি যাকে দোয়া করেন সে দোয়া লাভ করে ও যাকে বদদোয়া দেন সে বদদোয়াগ্রস্ত হয়।
{22:7} পরে মোয়াবের প্রাচীন ও মাদিয়ানের প্রাচীন ব্যক্তিবর্গ মন্ত্রের পুরস্কার হাতে নিয়ে প্রস্থান করলো এবং বালামের কাছে উপস্থিত হয়ে বালাকের কথা তাকে বললো।
{22:8} সে তাদেরকে বললো, তোমরা এই স্থানে রাত্রি যাপন কর; পরে মাবুদ আমাকে যা বলবেন, তদনুযায়ী আমি তোমাদেরকে বলবো; তাতে মোয়াবের কর্মকর্তারা বালামের সঙ্গে রাত্রিবাস করলো।
{22:9} পরে আল্লাহ্‌ বালামের কাছে উপস্থিত হয়ে বললেন, তোমার সঙ্গে এই লোকেরা কারা?
{22:10} তাতে বালাম আল্লাহ্‌কে বললো, মোয়াবের বাদশাহ্‌ সিপ্পোরের পুত্র বালাক আমার কাছে বলে পাঠিয়েছেন;
{22:11} দেখ, মিসর থেকে বের হয়ে আসা ঐ জাতি ভূতল আচ্ছন্ন করেছে। এখন তুমি এসে আমার পক্ষ হয়ে তাদেরকে বদদোয়া দাও, হয়তো আমি তাদের সঙ্গে যুদ্ধ করে তাদেরকে দূর করে দিতে পারবো।
{22:12} তাতে আল্লাহ্‌ বালামকে বললেন, তুমি তাদের সঙ্গে যেও না, সেই জাতিকে বদদোয়া দিও না, কেননা তারা দোয়াযুক্ত।
{22:13} পরে বালাম খুব ভোরে উঠে বালাকের কর্মকর্তাদেরকে বললো, তোমরা স্বদেশে চলে যাও, কেননা তোমাদের সঙ্গে আমার যাত্রায় মাবুদ অসম্মত হয়েছেন।
{22:14} তাতে মোয়াবের কর্মকর্তারা উঠে বালাকের কাছে গিয়ে বললো, আমাদের সঙ্গে আসতে বালাম অসম্মত হয়েছেন।
{22:15} পরে বালাক আবার তাদের চেয়ে বহুসংখ্যক ও সম্ভ্রান্ত অন্য কর্মকর্তাদেরকে প্রেরণ করলেন।
{22:16} তারা বালামের কাছে এসে তাকে বললো, সিপ্পোরের পুত্র বালাক এই কথা বলেন, আরজ করি, আমার কাছে আসতে আপনি কোনমতেই দ্বিধা করবেন না।
{22:17} কেননা আমি আপনাকে অতিশয় সম্মানিত করবো; আপনি আমাকে যা যা বলবেন, আমি সবই করবো। অতএব আরজ করি, আপনি এসে আমার পক্ষে সেই লোকদেরকে বদদোয়া দিন।
{22:18} তখন বালাম বালাকের গোলামদের জবাব দিল, যদি বালাক রূপা ও সোনায় পরিপূর্ণ তার বাড়িখানা আমাকে দেন, তবুও আমি অল্প বা বেশি কিছু করার জন্য আমার আল্লাহ্‌ মাবুদের হুকুম লঙ্ঘন করতে পারব না।
{22:19} এখন আরজ করি, তোমরাও এই স্থানে রাত্রি যাপন কর, মাবুদ আমাকে আবার যা বলবেন তা আমি জেনে নেবো।
{22:20} পরে আল্লাহ্‌ রাতের বেলা বালামের কাছে এসে তাকে বললেন, ঐ লোকেরা যদি তোমাকে ডাকতে এসে থাকে, তুমি উঠ, তাদের সঙ্গে যাও; কিন্তু আমি তোমাকে যা বলবো, কেবল তা-ই তুমি করবে।
{22:21} তাতে বালাম খুব ভোরে উঠে তার গাধী সাজিয়ে মোয়াবের কর্মকর্তাদের সঙ্গে গমন করলো।
{i22:22} বালাম, গাধা ও ফেরেশতা
{22:22} পরে তার গমনে আল্লাহ্‌র ক্রোধ প্রজ্বলিত হল এবং মাবুদের ফেরেশতা তার পথ অবরোধ করে পথের মধ্যে দাঁড়ালেন। সে তার গাধীতে চড়ে যাচ্ছিল এবং তার দুই জন গোলাম তার সঙ্গে ছিল।
{22:23} সেই গাধী দেখলো, মাবুদের ফেরেশতা উন্মুক্ত তলোয়ার হাতে নিয়ে পথের মধ্যে দাঁড়িয়ে আছেন। অতএব গাধী পথ ছেড়ে ক্ষেতে নামলো; তাতে বালাম গাধীকে পথে আনবার জন্য প্রহার করলো।
{22:24} পরে মাবুদের ফেরেশতা দু’টি আঙ্গুর-ক্ষেতের গলিপথে দাঁড়ালেন, এই পাশে প্রাচীর এবং অন্য পাশে প্রাচীর ছিল।
{22:25} তখন গাধীটি মাবুদের ফেরেশতাকে দেখে প্রাচীরে গা ঘেঁষে গেল, আর প্রাচীরে বালামের পায়ে ঘর্ষণ লাগল; তাতে সে আবার তাকে প্রহার করলো।
{22:26} পরে মাবুদের ফেরেশতা আরও কিঞ্চিৎ অগ্রসর হয়ে, ডানে বা বামে ফিরবার পথ নেই, এমন একটি সঙ্কীর্ণ স্থানে দাঁড়ালেন।
{22:27} তখন গাধীটি মাবুদের ফেরেশতাকে দেখে নিচে ভূমিতে বসে পড়লো; তাতে বালামের ক্রোধ প্রজ্বলিত হলে সে গাধীটিকে লাঠি দিয়ে প্রহার করলো।
{22:28} তখন মাবুদ গাধীটির মুখ খুলে দিলেন এবং সে বালামকে বললো, আমি তোমার কি করলাম যে, তুমি তিনবার আমাকে প্রহার করলে?
{22:29} বালাম গাধীটিকে বললো, তুমি আমাকে বিদ্রূপ করেছ; আমার হাতে যদি তলোয়ার থাকতো, তবে আমি এখনই তোমাকে হত্যা করতাম।
{22:30} পরে গাধী বালামকে বললো, তুমি জন্ম থেকে আজ পর্যন্ত যার উপরে চড়ে থাক, আমি কি তোমার সেই গাধী নই? আমি কি তোমার প্রতি এমন ব্যবহার করে থাকি? সে বললো, না।
{22:31} তখন মাবুদ বালামের চোখ খুলে দিলেন, তাতে সে দেখলো, মাবুদের ফেরেশতা উন্মুক্ত তলোয়ার হাতে নিয়ে পথের মধ্যে দাঁড়িয়ে আছেন; তখন সে মাথা নত করে উবুড় হয়ে পড়লো।
{22:32} তখন মাবুদের ফেরেশতা তাকে বললেন, তুমি তিনবার তোমার গাধীটিকে কেন প্রহার করলে? দেখ, আমি তোমার বিপক্ষ হিসেবে বের হয়েছি, কেননা আমার সাক্ষাতে তুমি বিপথে যাচ্ছ;
{22:33} আর গাধীটি আমাকে দেখে এই তিনবার আমার সম্মুখ থেকে ফিরলো; সে যদি আমার সম্মুখ থেকে না ফিরতো, তবে আমি নিশ্চয়ই তোমাকে হত্যা করতাম, আর ওকে জীবিত রাখতাম।
{22:34} তাতে বালাম মাবুদের ফেরেশতাকে বললো, আমি গুনাহ্‌ করেছি; কেননা আপনি যে আমার বিপরীতে পথে দাঁড়িয়ে আছেন, তা আমি বুঝতে পারি নি, কিন্তু এখন যদি এতে আপনার অসন্তোষ হয়, তবে আমি ফিরে যাই।
{22:35} তাতে মাবুদের ফেরেশতা বালামকে বললেন, ঐ লোকদের সঙ্গে যাও, কিন্তু আমি যে কথা তোমাকে বলবো, তুমি কেবল তা-ই বলবে। পরে বালাম বালাকের কর্মকর্তাদের সঙ্গে গমন করলো।
{22:36} বালাম এসেছে শুনে বালাক তার সঙ্গে সাক্ষাৎ করতে মোয়াবের নগরে গমন করলেন। সেই নগরটি দেশের সীমার প্রান্তস্থিত অর্ণোনের সীমায় অবস্থিত।
{22:37} আর বালাক বালামকে বললেন, আমি আপনাকে ডেকে আনতে কি যথাযথ সম্মানপূর্বক লোক পাঠাই নি? আপনি আমার কাছে কেন আসেন নি? আপনাকে সম্মানিত করতে আমি কি সত্যিই অসমর্থ?
{22:38} তাতে বালাম বালাককে বললো, দেখুন, আমি আপনার কাছে আসলাম, কিন্তু এখনও কোন কথা বলার কি আমার ক্ষমতা আছে? আল্লাহ্‌ আমার মুখে যে কালাম দেবেন, শুধু তা-ই বলবো।
{22:39} পরে বালাম বালাকের সঙ্গে গমন করলো, আর তাঁরা কিরিয়ৎ হুষোতে উপস্থিত হলেন।
{22:40} আর বালাক কতকগুলো গরু ও ভেড়া জবেহ্‌ করে বালাম ও তার সঙ্গী কর্মকর্তাদের কাছে পাঠিয়ে দিলেন।
{22:41} পরে খুব ভোরে বালাক বালামকে নিয়ে গিয়ে বালের উচ্চস্থলীতে উঠলেন। সেই স্থান থেকে সে (ইসরাইল) জাতির অংশ বিশেষ দেখতে পেল। 
{i23:1} ইসরাইলের বিষয়ে বালামের ভবিষ্যদ্বাণী
{23:1} আর বালাম বালাককে বললো, আপনি এই স্থানে আমার জন্য সাতটি কোরবানগাহ্‌ তৈরি করুন এবং এই স্থানে আমার জন্য সাতটি ষাঁড় ও সাতটি ভেড়ার আয়োজন করুন।
{23:2} তাতে বালামের কথা অনুসারে বালাক সেরকম করলেন; তখন বালাক ও বালাম এক একটি কোরবানগাহে এক একটি ষাঁড় ও এক একটি ভেড়া কোরবানী করলেন।
{23:3} পরে বালাম বালাককে বললো, আপনি আপনার পোড়ানো-কোরবানীর কাছে দাঁড়িয়ে থাকুন। আমি যাই, হয়তো মাবুদ আমার কাছে দেখা দেবেন; তা হলে তিনি আমাকে যা জানাবেন তা আমি আপনাকে বলবো। পরে সে পর্বতের উপরে গমন করলো।
{23:4} তখন আল্লাহ্‌ বালামকে দেখা দিলে সে তাঁকে বললো, আমি সাতটি কোরবানগাহ্‌ প্রস্তুত করেছি; আর এক একটি কোরবানগাহে এক একটি ষাঁড় ও এক একটি ভেড়া কোরবানী করেছি।
{23:5} তখন মাবুদ বালামের মুখে একটি কালাম দিয়ে বললেন, তুমি বালাকের কাছে ফিরে গিয়ে এরকম কথা বল।
{23:6} তাতে সে তাঁর কাছে ফিরে গেল; আর দেখ, মোয়াবের কর্মকর্তাদের সঙ্গে বালাক তাঁর পোড়ানো-কোরবানীর কাছে দাঁড়িয়ে ছিলেন;
{23:7} তখন সে তার দৈববাণী গ্রহণ করে বললো, বালাক অরাম দেশ থেকে আমাকে আনালেন, মোয়াবের বাদশাহ্‌ পূর্ব দিকের পর্বতমালা থেকে আনালেন; এসো, আমার জন্য ইয়াকুবকে অভিশাপ দাও, এসো, ইসরাইলকে বদদোয়া দাও।
{23:8} আল্লাহ্‌ যাকে অভিশাপ দেন নি, আমি কিভাবে তাকে অভিশাপ দেব? মাবুদ যাকে বদদোয়া দেন নি, আমি কিভাবে তাকে বদদোয়া দেব?
{23:9} আমি শৈলের শৃঙ্গ থেকে ওকে দেখছি, পাহাড়গুলো থেকে ওকে দর্শন করছি; দেখ, ঐ লোকেরা স্বতন্ত্র বাস করে, ওরা জাতিদের মধ্যে গণিত হবে না।
{23:10} ইয়াকুবের ধূলি কে গণনা করতে পারে? ইসরাইলের চতুর্থাংশের সংখ্যা কে নির্ণয় করতে পারে? ধার্মিকের মৃত্যুর মত আমার মৃত্যু হোক, তার শেষ গতির মত আমার শেষ গতি হোক।
{23:11} তখন বালাক বালামকে বললেন, আপনি আমার প্রতি এ কি করলেন? আমার দুশমনদেরকে বদদোয়া দিতে আপনাকে আনালাম; কিন্তু দেখুন, আপনি তাদেরকে সর্বতোভাবে দোয়া করলেন।
{23:12} সে জবাবে বললো, মাবুদ আমার মুখে যে কথা দেন, সাবধান হয়ে তা-ই বলা কি আমার উচিত নয়?
{i23:13} বালামের দ্বিতীয় দৈববাণী
{23:13} বালাক বললেন, আরজ করি, অন্য স্থানে আমার সঙ্গে আসুন, আপনি সেই স্থান থেকে তাদেরকে দেখতে পাবেন। আপনি তাদের প্রান্তভাগ মাত্র দেখতে পাবেন, সম্পূর্ণ দেখতে পাবেন না; ঐ স্থান থেকে আমার জন্য তাদেরকে বদদোয়া দিন।
{23:14} তখন বালাক তাকে পিস্‌গার শৃঙ্গস্থিত সোফীম মাঠে নিয়ে গিয়ে সেই স্থানে সাতটি কোরবানগাহ্‌ তৈরি করলেন, আর প্রত্যেক কোরবানগাহে এক একটি ষাঁড় ও এক একটি ভেড়া কোরবানী করলেন।
{23:15} পরে সে বালাককে বললো, আমি যতক্ষণ ঐ স্থানে মাবুদের সঙ্গে সাক্ষাৎ করি, ততক্ষণ আপনি এই স্থানে আপনার পোড়ানো-কোরবানীর কাছে দাঁড়িয়ে থাকুন।
{23:16} পরে মাবুদ বালামের কাছে দেখা দিয়ে তার মুখে একটি কালাম দিলেন এবং বললেন, তুমি বালাকের কাছে ফিরে গিয়ে এরকম কথা বল।
{23:17} তাতে সে তাঁর কাছে উপস্থিত হল; আর দেখ, মোয়াবের কর্মকর্তাদের সঙ্গে বালাক তাঁর পোড়ানো-কোরবানীর কাছে দাঁড়িয়ে ছিলেন। আর বালাক তাকে জিজ্ঞাসা করলেন, মাবুদ কি বললেন?
{23:18} তখন সে তার দৈববাণী গ্রহণ করে বললো, উঠ, বালাক, শোন; হে সিপ্পোরের পুত্র, আমার কথায় কান দাও;
{23:19} আল্লাহ্‌ মানুষ নন যে, মিথ্যা বলবেন; তিনি মানুষের-সন্তান নন যে, অনুশোচনা করবেন; তিনি যা বলেছেন তা কি করবেন না? তিনি যে প্রতিশ্রুতি দিয়েছেন, তা কি সিদ্ধ করবেন না?
{23:20} দেখ, আমি দোয়া করার হুকুম পেলাম, তিনি দোয়া করেছেন, আমি অন্যথা করতে পারি না।
{23:21} তিনি ইয়াকুবের মধ্যে অধর্ম দেখতে পান নি, ইসরাইলের মধ্যে জুলুম দেখেন নি; তার আল্লাহ্‌ মাবুদ তার সহবর্তী, বাদশাহ্‌র জয়ধ্বনি ওদের মধ্যবর্তী।
{23:22} আল্লাহ্‌ মিসর থেকে ওদের এনেছেন; সে ষাঁড়ের মত শক্তিশালী।
{23:23} নিশ্চয়ই ইয়াকুবের বিরুদ্ধে কোন মায়াশক্তি, বা ইসরাইলের বিরুদ্ধে কোন মন্ত্র কার্যকর হবে না; এখন ইয়াকুবের ও ইসরাইলের বিষয় বলা যাবে, আল্লাহ্‌ কি না সাধন করেছেন।
{23:24} দেখ, ঐ জাতি সিংহীর মত উঠছে, সে সিংহের মত গাত্রোত্থান করছে; সে শয়ন করবে না, যতক্ষণ না নিহত পশু ভোজন করে, যতক্ষণ না নিহত লোকদের রক্ত পান করে।
{23:25} তখন বালাক বালামকে বললেন, আপনি ওদেরকে বদদোয়াও দেবেন না, দোয়াও করবেন না।
{23:26} কিন্তু বালাম উত্তরে বালাককে বললো, মাবুদ আমাকে যা যা বলবেন, তা-ই করবো, এই কথা কি আপনাকে বলি নি?
{23:27} পরে বালাক বালামকে বললেন, আরজ করি, আসুন, আমি আপনাকে অন্য স্থানে নিয়ে যাই; হয়তো সেই স্থান থেকে আমার জন্য তাদেরকে আপনার বদদোয়া দেওয়া আল্লাহ্‌র দৃষ্টিতে সন্তোষজনক হবে।
{23:28} পরে বালাক মরুভূমির অভিমুখে পিয়োর-শৃঙ্গে বালামকে নিয়ে গেলেন।
{23:29} বালাম বালাককে বললো, এই স্থানে আমার জন্য সাতটি কোরবানগাহ্‌ তৈরি করুন এবং এই স্থানে আমার জন্য সাতটি ষাঁড় ও সাতটি ভেড়ার আয়োজন করুন।
{23:30} তখন বালাক বালামের কথানুযায়ী কাজ করলেন এবং প্রত্যেক কোরবানগাহে এক একটি ষাঁড় ও এক একটি ভেড়া কোরবানী করলেন।
{i24:1} বালামের তৃতীয় দৈববাণী
{24:1} বালাম যখন দেখলো, ইসরাইলকে দোয়া করতেই মাবুদের মনঃপূত, তখন আর আগের মত মন্ত্র পাবার জন্য গমন করলো না, কিন্তু মরুভূমির দিকে মুখ করলো।
{24:2} বালাম চোখ তুলে দেখলো, ইসরাইলরা গোষ্ঠীর ক্রম অনুযায়ী বাস করছে; আর আল্লাহ্‌র রূহ্‌ তার উপরে আসলেন।
{24:3} তখন সে তার দৈববাণী গ্রহণ করে বললো, বিয়োরের পুত্র বালাম বলছে, যার চোখ খোলা, সেই পুরুষ বলছে;
{24:4} যে আল্লাহ্‌র কালাম শোনে, যে সর্বশক্তিমানের দর্শন পায়, সে সেজদায় পড়েছে ও যার চোখ খুলে গেছে সে বলছে;
{24:5} হে ইয়াকুব, তোমার সমস্ত তাঁবু, হে ইসরাইল, তোমার শরীয়ত-তাঁবুগুলো কেমন মনোহর।
{24:6} সেগুলো উপত্যকার মত বিস্তৃত, নদীর তীরের বাগানের মত, মাবুদের রোপিত অগুরু গাছের মত, জলাশয়ের তীরে এরস গাছের মত।
{24:7} তার কলস থেকে পানি উথলে উঠবে, তার বীজ অনেক পানিতে সিক্ত হবে, তার বাদশাহ্‌ অগাগের চেয়েও মহান হবেন, তার রাজ্য উন্নত হবে।
{24:8} আল্লাহ্‌ মিসর থেকে তাদের এনেছেন, তিনি ষাঁড়ের মত শক্তিশালী; সে তার বিপক্ষ জাতিদেরকে গ্রাস করবে, তাদের অস্থি চূর্ণ করবে, সে তীর দ্বারা তাদেরকে ভেদ করবে।
{24:9} সে শয়ন করলো, গুঁড়ি মারলো, সিংহ ও সিংহীর মত; কে তাকে উঠাবে? যে তোমাকে দোয়া করে, সে দোয়া লাভ করে, যে তোমাকে বদদোয়া দেয়, সে বদ্‌দোয়াগ্রস্ত হোক।
{24:10} তখন বালামের প্রতি বালাকের ক্রোধ প্রজ্বলিত হলে তিনি মুষ্টিবদ্ধ হাতে আস্ফালন করে বালামকে বললেন, আমার দুশমনদেরকে বদদোয়া দিতে আমি আপনাকে আনিয়েছিলাম, আর দেখুন, এই তিনবার আপনি সর্বতোভাবে তাদেরকে দোয়া করলেন।
{24:11} এখন স্বস্থানে পালিয়ে যান; আমি বলেছিলাম, আপনাকে অতিশয় গৌরবান্বিত করবো, কিন্তু দেখুন, মাবুদ তা আপনাকে পেতে দিলেন না।
{24:12} তাতে বালাম বালাককে বললো, আমি কি আপনার প্রেরিত দূতদের সাক্ষাতেই বলি নি,
{24:13} যদিও বালাক সোনা ও রূপায় পরিপূর্ণ তাঁর বাড়ি আমাকে দেন, তবুও আমি নিজের ইচ্ছায় ভাল বা মন্দ করার জন্য মাবুদের হুকুম লঙ্ঘন করতে পারব না, মাবুদ যা বলবেন, আমি তা-ই বলবো;
{24:14} এখন দেখুন, আমি স্বজাতির কাছে যাচ্ছি; আসুন, এই জাতি ভবিষ্যতে আপনার জাতির প্রতি কি করবে, তা আপনাকে জানাই।
{i24:15} বালামের চতুর্থ দৈববাণী
{24:15} পরে সে তার দৈববাণী গ্রহণ করে বললো; বিয়োরের পুত্র বালাম বলছে, যার চোখ খোলা রয়েছে, সেই পুরুষ বলছে;
{24:16} যে আল্লাহ্‌র কালাম শোনে, যে আল্লাহ্‌তা’লার তত্ত্ব জানে, যে সর্বশক্তিমানের দর্শন পায়, সে সেজদায় পড়েছে ও যার চোখ খুলে গেছে সে বলছে;
{24:17} আমি তাঁকে দেখবো, কিন্তু এখন নয়, তাঁকে দর্শন করবো কিন্তু কাছে নয়; ইয়াকুব থেকে একটি তারা উদিত হবে, ইসরাইল থেকে একটি রাজদণ্ড উঠবে, তা মোয়াবের দুই পাশ ভেঙ্গে ফেলবে, কলহের সন্তানদেরকে সংহার করবে।
{24:18} সে ইদোম অধিকার করবে, তার দুশমন সেয়ীরও আসবে তার অধিকারে, আর ইসরাইল বীরের কাজ করবে।
{24:19} ইয়াকুব থেকে উৎপন্ন এক জন কর্তৃত্ব করবেন, নগরের অবশিষ্ট লোকদেরকে বিনষ্ট করবেন।
{24:20} পরে সে আমালেকের প্রতি দৃষ্টিপাত করলো এবং তার দৈববাণী গ্রহণ করে বললো, আমালেক জাতিদের মধ্যে প্রথম ছিল, কিন্তু বিনাশ হবে এর সর্বশেষ পরিণাম।
{24:21} পরে সে কেনীয়দের প্রতি দৃষ্টিপাত করলো এবং তার দৈববাণী গ্রহণ করে বললো, তোমার নিবাস অতি দৃঢ় তোমার বাসস্থান শৈলে স্থাপিত।
{24:22} তবুও কেনীয় ক্ষয় পাবে, শেষে আশেরিয়া তোমাকে বন্দী করে নিয়ে যাবে,
{24:23} পরে সে তার দৈববাণী গ্রহণ করে বললো, হায়, যখন আল্লাহ্‌ এই করেন, তখন কে বাঁচবে?
{24:24} কিন্তু সাইপ্রাসের তীর থেকে জাহাজ আসবে, তারা আশেরিয়াকে জুলুম করবে, এবরকে নির্যাতন করবে, কিন্তু তারও বিনাশ ঘটবে।
{24:25} পরে বালাম উঠে স্বস্থানে ফিরে গেল এবং বালাকও তার পথে চলে গেলেন।
{i25:1} ইসরাইলদের মূর্তিপূজা ও জেনা
{25:1} পরে ইসরাইল শিটীমে বাস করলো, আর লোকেরা মোয়াবের কন্যাদের সঙ্গে জেনায় লিপ্ত হল।
{25:2} সেই কন্যারা তাদেরকে তাদের দেবতার প্রসাদ ভোজনের দাওয়াত করলো এবং লোকেরা ভোজন করে তাদের দেবতাদের কাছে সেজ্‌দা করলো।
{25:3} আর ইসরাইল বাল্‌-পিয়োর (দেবতার) প্রতি আসক্ত হতে লাগল; অতএব ইসরাইলের বিরুদ্ধে মাবুদের ক্রোধ প্রজ্বলিত হল।
{25:4} মাবুদ মূসাকে বললেন, তুমি লোকদের সমস্ত নেতাকে সঙ্গে নিয়ে মাবুদের উদ্দেশে সূর্যের সম্মুখে ওদেরকে টাঙ্গিয়ে দাও; তাতে ইসরাইলের উপর থেকে মাবুদের প্রচণ্ড ক্রোধ নিবৃত্ত হবে।
{25:5} তখন মূসা ইসরাইলের বিচারকর্তাদেরকে বললেন, তোমরা প্রত্যেকে বাল-পিয়োরের প্রতি আসক্ত নিজ নিজ লোকদেরকে হত্যা কর।
{25:6} আর দেখ, মূসা ও বনি-ইসরাইলদের সমস্ত মণ্ডলীর সাক্ষাতে বনি-ইসরাইলদের মধ্যে এক জন পুরুষ তার জ্ঞাতিদের কাছে এক মাদিয়ানীয়া স্ত্রীকে আনলো, সেই সময় লোকেরা জমায়েত-তাঁবুর দ্বারে কান্নাকাটি করছিল।
{25:7} তা দেখে ইমাম হারুনের পৌত্র ইলিয়াসরের পুত্র পীনহস মণ্ডলীর মধ্য থেকে উঠে হাতে বর্শা নিলেন;
{25:8} আর সেই ইসরাইলীয় পুরুষের পিছনে পিছনে কুঠরীতে প্রবেশ করে ঐ দু’জনকে, অর্থাৎ সেই পুরুষ এবং সেই স্ত্রীলোকের পেটে তা বিদ্ধ করলেন। তাতে বনি-ইসরাইল থেকে মহামারী নিবৃত্ত হল।
{25:9} যারা ঐ মহামারীতে মারা গিয়েছিল, তারা সংখ্যায় চব্বিশ হাজার।
{25:10} পরে মাবুদ মূসাকে বললেন,
{25:11} লোকদের মধ্যে আমার পক্ষে গভীর আগ্রহ প্রকাশ করাতে ইমাম হারুনের পৌত্র ইলিয়াসরের পুত্র পীনহস বনি-ইসরাইলদের মধ্য থেকে আমার ক্রোধ নিবৃত্ত করলো; এজন্য আমি অন্তর্জ্বালায় বনি-ইসরাইলকে সংহার করলাম না।
{25:12} অতএব তুমি এই কথা বল, দেখ, আমি তাকে আমার শান্তির নিয়ম দিয়েছি;
{25:13} তা তার ও তার ভাবী বংশের পক্ষে চিরস্থায়ী ইমামতির নিয়ম হবে; কেননা সে তার আল্লাহ্‌র পক্ষে ভীষণ আগ্রহ প্রকাশ করেছে এবং বনি-ইসরাইলদের জন্য কাফ্‌ফারা করেছে।
{25:14} ইসরাইলীয় যে পুরুষ ঐ মাদিয়ানীয়া স্ত্রীর সঙ্গে নিহত হয়েছিল, তার নাম সিম্রি, সে সালূর পুত্র; সে শিমিয়োন গোষ্ঠীর এক জন কুলপতি ছিল।
{25:15} আর ঐ নিহত মাদিয়ানীয়া স্ত্রীর নাম কস্‌বী, সে সূরের কন্যা; ঐ সূর ছিল মাদিয়ানীয়দের এক জন গোষ্ঠী প্রধান।
{25:16} পরে মাবুদ মূসাকে বললেন,
{25:17} তুমি মাদিয়ানীয়দেরকে কষ্ট দাও ও আঘাত কর।
{25:18} কেননা পিয়োর বিষয়ক ছলনায় এবং সেই পিয়োরের জন্য মহামারীর দিনে তাদের জ্ঞাতি মাদিয়ানীয় গোষ্ঠী প্রধানের কন্যা কস্‌বী বিষয়ক ছলনায়, তারা তোমাদেরকে প্রবঞ্চনা করে কষ্ট দিয়েছে।
{i26:1} বনি-ইসরাইলদের দ্বিতীয়বার আদমশুমারী
{26:1} মহামারীর পরে মাবুদ মূসা ও হারুনের পুত্র ইমাম ইলিয়াসরকে বললেন,
{26:2} তোমরা বনি-ইসরাইলদের সমস্ত মণ্ডলীর মধ্যে নিজ নিজ পিতৃকুল অনুসারে বিশ বছর ও তার চেয়েও বেশি বয়স্ক লোকদের, ইসরাইলের মধ্যে যুদ্ধে গমনযোগ্য সমস্ত লোককে গণনা কর।
{26:3} তাতে মূসা ও ইমাম ইলিয়াসর জেরিকোর নিকটস্থ জর্ডান-সমীপে মোয়াবের উপত্যকাতে তাদেরকে বললেন,
{26:4} বিশ বছর ও তার চেয়েও বেশি বয়স্ক লোকদের গণনা কর; যেমন মাবুদ মূসাকে ও মিসর দেশ থেকে বের হয়ে আসা বনি-ইসরাইলকে হুকুম দিয়েছিলেন।
{26:5} রূবেণ ইসরাইলের প্রথমজাত। রূবেণের সন্তানেরা হল হনোক থেকে হনোকীয় গোষ্ঠী; পলু থেকে পলুয়ীয় গোষ্ঠী;
{26:6} হিষ্রোণ থেকে হিষ্রোণীয় গোষ্ঠী; কর্মি থেকে কর্মীয় গোষ্ঠী।
{26:7} এরা রূবেণীয় গোষ্ঠী; এদের মধ্যে গণনা-করা লোক তেতাল্লিশ হাজার সাত শত ত্রিশ জন।
{26:8} আর পলুর সন্তান ইলীয়াব।
{26:9} ইলীয়াবের সন্তান নমূয়েল, দাথন ও অবীরাম; কারুনের দল যখন মাবুদের সঙ্গে ঝগড়া করেছিল, সেই সময় তার মধ্যে মণ্ডলীর বেছে নেওয়া লোক, যে দাথন ও অবীরাম মূসা ও হারুনের সঙ্গে ঝগড়া করেছিল, এরা সেই দুই জন।
{26:10} সেই সময়ে দুনিয়া মুখ খুলে তাদেরকে ও কারুনকে গ্রাস করেছিল, তাতে সেই দল মারা পড়লো এবং আগুন দুই শত পঞ্চাশজনকে গ্রাস করলো, আর তারা নিদর্শনস্বরূপ হল।
{26:11} কিন্তু কারুনের সন্তানেরা মারা পড়ে নি।
{26:12} নিজ নিজ গোষ্ঠী অনুসারে শিমিয়োনের সন্তানেরা হল নমূয়েল থেকে নমূয়েলীয় গোষ্ঠী; যামীন থেকে যামীনীয় গোষ্ঠী; যাখীন থেকে যাখীনীয় গোষ্ঠী;
{26:13} সেরহ থেকে সেরহীয় গোষ্ঠী; তালুত থেকে তালুতীয় গোষ্ঠী।
{26:14} শিমিয়োনীয়দের এসব গোষ্ঠীতে লোক ছিল বাইশ হাজার দুই শত।
{26:15} নিজ নিজ গোষ্ঠী অনুসারে তাদের সন্তানেরা হল সিফোন থেকে সিফোনীয় গোষ্ঠী;
{26:16} হগি থেকেই হগীয় গোষ্ঠী; শূনি থেকে শূনীয় গোষ্ঠী; ওষ্ণি থেকে ওষ্ণীয় গোষ্ঠী;
{26:17} এর থেকে এরীয় গোষ্ঠী; আরোদ থেকে আরোদীয় গোষ্ঠী; অরেলি থেকে অরেলীয় গোষ্ঠী।
{26:18} গাদের সন্তানদের এসব গোষ্ঠী গণনা করা হলে চল্লিশ হাজার পাঁচ শত লোক হল।
{26:19} এহুদার পুত্র এর ও ওনন; এর ও ওনন কেনান দেশে ইন্তেকাল করেছিল।
{26:20} নিজ নিজ গোষ্ঠী অনুসারে এহুদার সন্তানেরা হল শেলা থেকে শেলায়ীয় গোষ্ঠী; পেরস থেকে পেরসীয় গোষ্ঠী; সেরহ থেকে সেরহীয় গোষ্ঠী।
{26:21} আর পেরসের এসব সন্তান; হিষ্রোণ থেকে হিষ্রোণীয় গোষ্ঠী; হামূল থেকে হামূলীয় গোষ্ঠী।
{26:22} এহুদার এসব গোষ্ঠী গণনা করা হলে ছেয়াত্তর হাজার পাঁচ শত লোক হল।
{26:23} নিজ নিজ গোষ্ঠী অনুসারে ইষাখরের সন্তানেরা হল তোলয় থেকে তোলয়ীয় গোষ্ঠী; পূয় থেকে পূনীয় গোষ্ঠী;
{26:24} যাশূব থেকে যাশূবীয় গোষ্ঠী; শিম্রোণ থেকে শিম্রোণীয় গোষ্ঠী।
{26:25} ইষাখরের এসব গোষ্ঠী গণনা করা হলে চৌষট্টি হাজার তিন শত লোক হল।
{26:26} নিজ নিজ গোষ্ঠী অনুসারে সবূলূনের সন্তানেরা হল সেরদ থেকে সেরদীয় গোষ্ঠী; এলোন থেকে এলোনীয় গোষ্ঠী; যহলেল থেকে যহলেলীয় গোষ্ঠী।
{26:27} সবূলূনীয়দের এসব গোষ্ঠী গণনা করা হলে ষাট হাজার পাঁচ শত লোক হল।
{26:28} নিজ নিজ গোষ্ঠী অনুসারে ইউসুফের পুত্র মানশা ও আফরাহীম।
{26:29} মানশার সন্তানেরা হল মাখীর থেকে মাখীরীয় গোষ্ঠী; মাখীরের পুত্র গিলিয়দ; গিলিয়দ থেকে গিলিয়দীয় গোষ্ঠী।
{26:30} গিলিয়দের সন্তানেরা হল ঈয়েষর থেকে ঈয়েষরীয় গোষ্ঠী; হেলক থেকে হেলকীয় গোষ্ঠী;
{26:31} অস্রীয়েল থেকে অস্রীয়েলীয় গোষ্ঠী; শেখম থেকে শেখমীয় গোষ্ঠী;
{26:32} শিমীদা থেকে শিমীদায়ীয় গোষ্ঠী; হেফর থেকে হেফরীয় গোষ্ঠী।
{26:33} হেফরের পুত্র যে সলফাদ, তার পুত্র ছিল না, কেবল কন্যা ছিল; সেই সলফাদের কন্যাদের নাম মহলা, নোয়া, হগ্‌লা, মিল্‌কা ও তির্সা।
{26:34} এরা মানশার গোষ্ঠী; এদের গণনা করা লোক বাহান্ন হাজার সাত শত জন।
{26:35} নিজ নিজ গোষ্ঠী অনুসারে আফরাহীমের সন্তানেরা হল শূথলহ থেকে শূথলহীয় গোষ্ঠী; বেখর থেকে বেখরীয় গোষ্ঠী; তহন থেকে তহনীয় গোষ্ঠী।
{26:36} আর এরা শূথলহের সন্তান; এরণ থেকে এরণীয় গোষ্ঠী।
{26:37} আফরাহীমের সন্তানদের এসব গোষ্ঠী গণনা করা হলে বত্রিশ হাজার পাঁচ শত লোক হল। নিজ নিজ গোষ্ঠী অনুসারে এরা ইউসুফের সন্তান।
{26:38} নিজ নিজ গোষ্ঠী অনুসারে বিন্‌-ইয়ামীনের সন্তানেরা হল বেলা থেকে বেলায়ীয় গোষ্ঠী; অস্‌বেল থেকে অস্‌বেলীয় গোষ্ঠী; অহীরাম থেকে অহীরামীয় গোষ্ঠী;
{26:39} শূফম থেকে শূফমীয় গোষ্ঠী; হূফম থেকে হূফমীয় গোষ্ঠী।
{26:40} আর বেলার সন্তান অর্দ ও নামান; (অর্দ থেকে) অর্দীয় গোষ্ঠী; নামান থেকে নামানীয় গোষ্ঠী।
{26:41} নিজ নিজ গোষ্ঠী অনুসারে এরা বিন্‌ইয়ামীনের সন্তান। এদের গণনা-করা লোক পঁয়তাল্লিশ হাজার ছয় শত জন।
{26:42} নিজ নিজ গোষ্ঠী অনুসারে দানের এসব সন্তান; শূহম থেকে শূহমীয় গোষ্ঠী; এরা নিজ নিজ গোষ্ঠী অনুসারে দানের গোষ্ঠী।
{26:43} শূহমীয় সমস্ত গোষ্ঠী গণনা করা হলে চৌষট্টি হাজার চার শত লোক হল।
{26:44} নিজ নিজ গোষ্ঠী অনুসারে আশেরের সন্তানেরা হল যিম্না থেকে যিম্নীয় গোষ্ঠী; যিস্‌বি থেকে যিস্‌বীয় গোষ্ঠী; বরিয় থেকে বরিয়ীয় গোষ্ঠী।
{26:45} এরা বরিয়ের সন্তান; হেবর থেকে হেবরীয় গোষ্ঠী; মল্কীয়েল থেকে মল্কীয়েলীয় গোষ্ঠী।
{26:46} আশেরের কন্যার নাম সারহ।
{26:47} আশেরের সন্তানদের এসব গোষ্ঠী গণনা করা হলে তিপ্পান্ন হাজার চার শত লোক হল।
{26:48} নিজ নিজ গোষ্ঠী অনুসারে নপ্তালির সন্তানেরা হল যহসীয়েল থেকে যহসীয়েলীয় গোষ্ঠী; গূনি থেকে গূনীয় গোষ্ঠী;
{26:49} যেৎসর থেকে যেৎসরীয় গোষ্ঠী; শিল্লেম থেকে শিল্লেমীয় গোষ্ঠী।
{26:50} নিজ নিজ গোষ্ঠী অনুসারে এসব নপ্তালির গোষ্ঠী। এদের গণনা-করা লোক পঁয়তাল্লিশ হাজার চার শত জন।
{26:51} বনি-ইসরাইলদের মধ্যে গণনা-করা এসব লোকের সংখ্যা ছয় লক্ষ এক হাজার সাত শত ত্রিশ।
{26:52} পরে মাবুদ মূসাকে বললেন,
{26:53} নাম ও সংখ্যা অনুসারে তাদের অধিকারের জন্য এদের মধ্যে দেশ বিভক্ত হবে।
{26:54} যার লোক বেশি তুমি তাকে বেশি ও যার লোক অল্প, তাকে অল্প অধিকার দেবে, যার যত গণনা-করা লোক, তাকে তত অধিকার দেওয়া যাবে।
{26:55} তবুও দেশ গুলিবাঁট দ্বারা বিভক্ত হবে; তারা নিজ নিজ পিতৃবংশের নাম অনুসারে অধিকার পাবে।
{26:56} অধিকার বেশি অথবা অল্প তা গুলিবাঁট দ্বারাই বিভক্ত হবে।
{26:57} নিজ নিজ গোষ্ঠী অনুসারে লেবীয়দের মধ্যে এসব লোককে গণনা করা হল; গের্শোন থেকে গের্শোনীয় গোষ্ঠী, কহাৎ থেকে কহাতীয় গোষ্ঠী, মরারি থেকে মরারীয় গোষ্ঠী।
{26:58} লেবীয় গোষ্ঠী এসব — লিব্‌নীয় গোষ্ঠী, হেবরনীয় গোষ্ঠী, মহলীয় গোষ্ঠী, মূশীয় গোষ্ঠী, কারুনীয় গোষ্ঠী।
{26:59} ঐ কহাতের পুত্র অম্রাম। ইমরানের স্ত্রীর নাম ইউখাবেজ, তিনি লেবির কন্যা, মিসরে লেবির ঔরসে তাঁর জন্ম হয়। তিনি ইমরানের জন্য হারুন, মূসা ও তাঁদের বোন মরিয়মকে প্রসব করেছিলেন।
{26:60} হারুন থেকে নাদব ও অবীহূ এবং ইলিয়াসর ও ঈথামর জন্মগ্রহণ করেছিল।
{26:61} কিন্তু মাবুদের সম্মুখে নাপাক আগুন নিবেদন করাতে নাদব ও অবীহূ মারা পড়েছিল।
{26:62} তাদের মধ্যে এক মাস ও তার চেয়েও বেশি বয়স্ক পুরুষ গণনা করা হলে তেইশ হাজার জন হল; বনি-ইসরাইলদের মধ্যে তাদেরকে কোন অধিকার না দেওয়াতে বনি-ইসরাইলদের মধ্যে তাদের গণনা করা হয় নি।
{26:63} এসব লোককে মূসা ও ইমাম ইলিয়াসর গণনা করলেন। তাঁরা জেরিকোর নিকটস্থ জর্ডান-সমীপে মোয়াবের উপত্যকাতে বনি-ইসরাইলকে গণনা করলেন।
{26:64} কিন্তু মূসা ও ইমাম হারুন যখন সিনাই মরুভূমিতে বনি-ইসরাইলকে গণনা করেছিলেন, তখন যাদেরকে তাঁরা গণনা করেছিলেন, তাদের এক জনও এদের মধ্যে ছিল না।
{26:65} কারণ মাবুদ তাদের বিষয়ে বলেছিলেন, তারা মরুভূমিতে মরবেই মরবে; আর তাদের মধ্যে যিফূন্নির পুত্র কালুত ও নূনের পুত্র ইউসা ছাড়া এক জনও অবশিষ্ট রইলো না।
{i27:1} পৈতৃক সম্পত্তিতে কন্যাদের অধিকার
{27:1} পরে ইউসুফের পুত্র মানশার গোষ্ঠীভুক্ত সলফাদের কন্যারা আসল। সলফাদ হেফরের সন্তান, হেফর গিলিয়দের সন্তান, গিলিয়দ মাখীরের সন্তান, মাখীর মানশার সন্তান। সেই কন্যাদের নাম হল মহলা, নোয়া, হগ্‌লা, মিল্কা ও তির্সা।
{27:2} তারা মূসা ও ইমাম ইলিয়াসরের এবং নেতৃবর্গের ও সমস্ত মণ্ডলীর সম্মুখে জমায়েত-তাঁবুর দ্বারে দাঁড়িয়ে বললো,
{27:3} মরুভূমিতে আমাদের পিতার মৃত্যু হয়েছে; তিনি কারুনের দলের মধ্যে, মাবুদের বিরুদ্ধে চক্রান্তকারীদের দলের মধ্যে ছিলেন না; কিন্তু নিজের গুনাহে তাঁর মৃত্যু হয়েছে এবং তাঁর পুত্র হয় নি।
{27:4} আমাদের পিতার পুত্র নেই বলে তাঁর গোষ্ঠী থেকে তাঁর নাম কেন লোপ পাবে? আমাদের পিতৃকূলের ভাইদের মধ্যে আমাদেরকে অধিকার দিন।
{27:5} তখন মূসা মাবুদের সম্মুখে তাদের বিচার উপস্থিত করলেন।
{27:6} আর মাবুদ মূসাকে বললেন,
{27:7} সলফাদের কন্যারা যথার্থ বলছে; তুমি ওদের পিতৃকুলের ভাইদের মধ্যে অবশ্য ওদেরকে স্বত্বাধিকার দেবে ও ওদের পিতার অধিকার ওদেরকে দেবে।
{27:8} আর বনি-ইসরাইলকে বল, কেউ যদি অপুত্রক হয়ে মারা যায় তবে তোমরা তার অধিকার তার কন্যাকে দেবে।
{27:9} যদি তার কন্যা না থাকে, তবে তার ভাইদেরকে তার অধিকার দেবে।
{27:10} যদি তার ভাই না থাকে, তবে তার চাচাদেরকে তার অধিকার দেবে।
{27:11} যদি তার চাচা না থাকে, তবে তার গোষ্ঠীর মধ্যে নিকটস্থ জ্ঞাতিকে তার অধিকার দেবে, সে তা অধিকার করবে; মাবুদ মূসাকে যেমন হুকুম দিয়েছিলেন, সেই অনুসারে এটি বনি-ইসরাইলদের পক্ষে বিচারের নিয়ম হবে।
{i27:12} হযরত মূসা ও ইউসার বিষয়
{27:12} পরে মাবুদ মূসাকে বললেন, তুমি এই অবারীম পর্বতে উঠ, আর যে দেশ আমি বনি-ইসরাইলকে দিয়েছি, তা দেখ।
{27:13} দেখার পর তোমার ভাই হারুনের মত তুমিও তোমার পূর্বপুরুষদের কাছে সংগৃহীত হবে।
{27:14} কেননা সীন মরুভূমিতে মণ্ডলীর বিবাদে তোমরা পানির বিষয়ে লোকদের সম্মুখে আমাকে পবিত্ররূপে মান্য না করে আমার কথার বিরুদ্ধাচরণ করেছিলে। এটা সীন মরুভূমির কাদেশস্থ মরীবার পানির ক্ষেত্রে ঘটেছিল।
{27:15} আর মূসা মাবুদকে বললেন,
{27:16} সর্বজীবের আল্লাহ্‌ মাবুদ মণ্ডলীর উপরে এমন এক ব্যক্তিকে নিযুক্ত করুন,
{27:17} যে তাদের সম্মুখে বাইরে যায় ও তাদের সম্মুখে ভিতরে আসে এবং তাদেরকে বাইরে নিয়ে যায় ও ভিতরে নিয়ে আসে; যেন মাবুদের মণ্ডলী রক্ষকবিহীন ভেড়ার পালের মত না হয়।
{27:18} তখন মাবুদ মূসাকে বললেন, নূনের পুত্র ইউসার উপর আল্লাহ্‌র রূহ্‌ অধিষ্ঠিত; তুমি তাকে নিয়ে গিয়ে তার মাথায় হস্তার্পণ কর;
{27:19} এবং ইমাম ইলিয়াসরের ও সমস্ত মণ্ডলীর সম্মুখে তাকে উপস্থিত করে তাদের সস্মুখে তাকে হুকুম দাও।
{27:20} আর তাকে তোমার সম্মানের ভাগী কর, যেন বনি-ইসরাইলদের সমস্ত দল বাধ্য হয়।
{27:21} আর সে ইলিয়াসর ইমামের সম্মুখে দাঁড়াবে এবং ইলিয়াসর তার জন্য মাবুদের সম্মুখে ঊরীমের বিচার দ্বারা জিজ্ঞাসা করবে; সে ও তার সঙ্গে সমস্ত বনি-ইসরাইল, অর্থাৎ সমস্ত মণ্ডলী তার হুকুমে বাইরে যাবে ও ভিতরে আসবে।
{27:22} পরে মূসা মাবুদের হুকুম অনুযায়ী কাজ করলেন। তিনি ইউসাকে নিয়ে ইমাম ইলিয়াসরের ও সমস্ত মণ্ডলীর সম্মুখে উপস্থিত করলেন;
{27:23} এবং তাঁর মাথায় হস্তার্পণ করে তাঁকে হুকুম দিলেন; যেমন মূসার মাধ্যমে মাবুদ বলেছিলেন।
{i28:1} প্রতিদিনের কোরবানীর নিয়ম
{28:1} পরে মাবুদ মূসাকে বললেন,
{28:2} তুমি বনি-ইসরাইলকে হুকুম কর, তাদেরকে বল, আমার উপহার, আমার উদ্দেশে খোশবুযুক্ত অগ্নিকৃত আমার শস্য-উৎসর্গ, যথা সময়ে আমার উদ্দেশে নিবেদন করতে হবে।
{28:3} আর তুমি তাদেরকে এই কথা বল, তোমরা মাবুদের উদ্দেশে অগ্নিকৃত উপহার হিসেবে এসব নিবেদন করবে; প্রতিদিন আগুনে-দেওয়া কোরবানীর জন্য এক বছরের নিখুঁত দু’টি ভেড়ার বাচ্চা;
{28:4} একটি ভেড়ার বাচ্চা খুব ভোরে ও আর একটি ভেড়ার বাচ্চা সন্ধ্যাবেলা কোরবানী করবে।
{28:5} আর শস্য-উৎসর্গের জন্য এক হিনের চার ভাগের এক ভাগ ছেঁচা জলপাইয়ের তেল এক ঐফার দশ ভাগের এক ভাগ সুজির সঙ্গে মিশাবে।
{28:6} এটা প্রতি-দিনের পোড়ানো-কোরবানী; মাবুদের উদ্দেশে খোশবুযুক্ত অগ্নিকৃত উপহার বলে এই তুর পর্বতে নিরূপিত হয়েছিল।
{28:7} আর তার একটি ভেড়ার বাচ্চার জন্য এক হিনের চার ভাগের এক ভাগ পেয় উৎসর্গ হবে; তুমি পবিত্র স্থানে মাবুদের উদ্দেশে মদিরার পেয় উৎসর্গ ঢেলে দেবে।
{28:8} আর একটি ভেড়ার বাচ্চা সন্ধ্যাবেলা কোরবানী করবে; সকাল বেলার শস্য-উৎসর্গের ও পেয় উৎসর্গের মত তাও মাবুদের উদ্দেশে খোশবুযুক্ত অগ্নিকৃত উপহার বলে উৎসর্গ করবে।
{i28:9} বিশ্রামবারের কোরবানী
{28:9} আর বিশ্রামবারে এক বছর বয়সের নিখুঁত দু’টি ভেড়ার বাচ্চা ও তেল মিশানো (এক ঐফার) বিশ ভাগের এক ভাগ সুজির শস্য-উৎসর্গ ও তৎসম্বন্ধীয় পেয় উৎসর্গ নিবেদন করবে।
{28:10} প্রতিদিনের পোড়ানো-কোরবানী ও তৎসংক্রান্ত পেয় উৎসর্গ ভিন্ন এটাই হচ্ছে প্রতি বিশ্রামবারের পোড়ানো-কোরবানী।
{i28:11} প্রতি মাসের কোরবানী
{28:11} আর প্রতি মাসের সূচনায় তোমরা মাবুদের উদ্দেশে পোড়ানো-কোরবানীর জন্য নিখুঁত দু’টি ষাঁড়, একটি ভেড়া ও এক বছরের সাতটি ভেড়ার বাচ্চা কোরবানী করবে।
{28:12} এক একটি বাছুরের জন্য তিন দশমাংশ তেল মিশানো সুজির শস্য-উৎসর্গ এবং সেই ভেড়ার জন্য বিশ ভাগের এক ভাগ তেল মিশানো সুজির ভক্ষ-নৈবেদ্য;
{28:13} এবং এক একটি ভেড়ার বাচ্চার জন্য দশ ভাগের এক ভাগ তেল মিশানো সুজির শস্য-উৎসর্গ হবে; তাতে সেই পোড়ানো-কোরবানী মাবুদের উদ্দেশে খোশবুযুক্ত অগ্নিকৃত উপহার হবে।
{28:14} এক একটি বাছুরটির জন্য এক হিনের অর্ধেক ও সেই ভেড়ার জন্য এক হিনের তিন ভাগের এক ভাগ ও এক একটি ভেড়ার বাচ্চার জন্য এক হিনের চার ভাগের এক ভাগ আঙ্গুর-রস তার পেয় উৎসর্গ হবে। এই কোরবানী সারা বছর ধরে করার জন্য প্রতি মাসের মাসিক পোড়ানো-কোরবানী।
{28:15} আর গুনাহ্‌-কোরবানীর জন্য মাবুদের উদ্দেশে একটি ছাগল; প্রতিদিনের পোড়ানো-কোরবানী ও তার পেয় উৎসর্গ ভিন্ন এই কোরবানী করতে হবে।
{i28:16} ঈদুল ফেসাখের কোরবানী
{28:16} আর প্রথম মাসের চতুর্দশ দিনে মাবুদের ঈদুল ফেসাখ।
{28:17} এই মাসের পঞ্চদশ দিনে উৎসব হবে; সাতদিন খামিহীন রুটি ভোজন করতে হবে।
{28:18} প্রথম দিনে পবিত্র মিলন-মাহ্‌ফিল হবে; তোমরা কোন পরিশ্রমের কাজ করবে না।
{28:19} কিন্তু মাবুদের উদ্দেশে অগ্নিকৃত উপহার বলে পোড়ানো-কোরবানীর জন্য দু’টি ষাঁড়, একটি ভেড়া ও এক বছর বয়সের সাতটি ভেড়ার বাচ্চা কোরবানী করবে, তোমাদের জন্য সেগুলো নিখুঁত হওয়া চাই;
{28:20} এবং এক একটি বাছুরের জন্য তিন দশমাংশ ও সেই ভেড়ার জন্য বিশ ভাগের এক ভাগ,
{28:21} এবং সাতটি ভেড়ার বাচ্চার মধ্যে এক একটি বাচ্চার জন্য দশ ভাগের এক ভাগ তেল মিশানো সুজির শস্য-উৎসর্গ,
{28:22} এবং তোমাদের জন্য কাফ্‌ফারা করতে গুনাহ্‌-কোরবানী হিসেবে একটি ছাগল,
{28:23} প্রাতঃকালীন পোড়ানো-কোরবানী ছাড়াও এ সব তোমরা নিবেদন করবে।
{28:24} এই নিয়ম অনুযায়ী তোমরা সাত দিন যাবৎ প্রতিদিন মাবুদের উদ্দেশে খোশবুযুক্ত অগ্নিকৃত উপহাররূপ ভক্ষ্য-নিবেদন করবে; প্রতিদিনের পোড়ানো-কোরবানী ও তার পেয় উৎসর্গ ছাড়াও এসব নিবেদন করতে হবে।
{28:25} আর সপ্তম দিনে তোমাদের পবিত্র মিলন-মাহ্‌ফিল হবে; তোমরা কোন পরিশ্রমের কাজ করবে না।
{i28:26} সাত সপ্তাহের উৎসবের কোরবানী
{28:26} আবার অগ্রিমাংশের দিনে, যখন তোমরা তোমাদের সাত সপ্তাহের উৎসবে মাবুদের উদ্দেশে নতুন শস্য-উৎসর্গ আনবে, তখন তোমাদের পবিত্র মিলন-মাহ্‌ফিল হবে; তোমরা কোন পরিশ্রমের কাজ করবে না।
{28:27} কিন্তু মাবুদের উদ্দেশে খোশবুযুক্ত পোড়ানো-কোরবানী হিসেবে দু’টি ষাঁড়, একটি ভেড়া ও এক বছর বয়সের সাতটি ভেড়ার বাচ্চা কোরবানী করবে;
{28:28} এবং তাদের শস্য-উৎসর্গ বলে একেকটি বাছুরের জন্য তিন দশমাংশ,
{28:29} একটি ভেড়ার জন্য বিশ ভাগের এক ভাগ এবং সাতটি ভেড়ার বাচ্চার মধ্যে একেক বাচ্চার জন্য দশ ভাগের এক ভাগ তেল মিশানো সুজি;
{28:30} তোমাদের জন্য কাফ্‌ফারা করবার জন্য একটি ছাগল।
{28:31} প্রতিদিনের পোড়ানো-কোরবানী ও তার শস্য-উৎসর্গ ছাড়াও পেয় উৎসর্গ নিবেদন করবে; এসব নিখুঁত হওয়া চাই।
{i29:1} তূরীধ্বনির দিনের কোরবানী
{29:1} সপ্তম মাসের প্রথম দিনে তোমাদের পবিত্র মিলন-মাহ্‌ফিল হবে; তোমরা কোন পরিশ্রমের কাজ করবে না; সেদিন তোমাদের তূরীধ্বনির দিন হবে।
{29:2} তোমরা মাবুদের উদ্দেশে খোশবুযুক্ত পোড়ানো-কোরবানী হিসেবে নিখুঁত একটি ষাঁড়, একটি ভেড়া ও এক বছরের সাতটি ভেড়ার বাচ্চা,
{29:3} এবং তাদের শস্য-উৎসর্গ বলে সেই বাছুরটির জন্য তিন দশমাংশ, ভেড়ার জন্য বিশ ভাগের এক ভাগ,
{29:4} ও সাতটি ভেড়ার বাচ্চার মধ্যে এক একটি ভেড়ার বাচ্চার উদ্দেশ্যে দশ ভাগের এক ভাগ তেল মিশানো সুজি;
{29:5} এবং তোমাদের কাফ্‌ফারা করার জন্য গুনাহ্‌-কোরবানী হিসেবে একটি ছাগল, এ সব নিবেদন করবে।
{29:6} অমাবস্যার পোড়ানো-কোরবানী ও তার শস্য-উৎসর্গ এবং প্রতি-দিনের পোড়ানো-কোরবানী ও তার শস্য-উৎসর্গ এবং নিয়ম অনুযায়ী উভয়ের পেয় উৎসর্গ ছাড়া তোমরা মাবুদের উদ্দেশে খোশবুযুক্ত অগ্নিকৃত উপহার হিসেবে এ সব কোরবানী করবে।
{i29:7} গুনাহের কাফ্‌ফারা দেবার ঈদের কোরবানীর নিয়ম
{29:7} সেই সপ্তম মাসের দশম দিনে তোমাদের পবিত্র মিলন-মাহ্‌ফিল হবে; আর তোমরা অন্তর ভেঙ্গেচুরে কষ্ট স্বীকার করবে এবং কোন কাজ করবে না।
{29:8} কিন্তু মাবুদের উদ্দেশে খোশবুযুক্ত পোড়ানো-কোরবানী হিসেবে তোমরা একটি ষাঁড়, একটি ভেড়া ও এক বছর বয়সের সাতটি ভেড়ার বাচ্চা কোরবানী করবে। তোমাদের জন্য এসব নিখুঁত হওয়া চাই;
{29:9} এবং তাদের শস্য-উৎসর্গ বলে সেই বাছুরটির জন্য তিন দশ ভাগের এক ভাগ, সেই ভেড়ার জন্য বিশ ভাগের এক ভাগ,
{29:10} ও সাতটি ভেড়ার বাচ্চার মধ্যে একেক বাচ্চার জন্য একেক দশমাংশে তেল মিশানো সুজি;
{29:11} এবং গুনাহ্‌-কোরবানী হিসেবে একটি ছাগল, এ সব কোরবানী করবে। গুনাহ্‌র জন্য কাফ্‌ফারা কোরবানী, প্রতিদিনের পোড়ানো-কোরবানী এবং তার শস্য-উৎসর্গ ও পেয় উৎসর্গ থেকে এগুলো ভিন্ন।
{i29:12} কুটির উৎসবের কোরবানীর নিয়ম
{29:12} সপ্তম মাসের পঞ্চদশ দিনে তোমাদের পবিত্র মিলন-মাহ্‌ফিল হবে; তোমরা কোন পরিশ্রমের কাজ করবে না এবং সাত দিন মাবুদের উদ্দেশে উৎসব পালন করবে।
{29:13} আর মাবুদের উদ্দেশে খোশবুযুক্ত অগ্নি — কৃত পোড়ানো-কোরবানী হিসেবে তেরটি ষাঁড়, দু’টি ভেড়া ও এক বছরের চৌদ্দটি ভেড়ার বাচ্চা কোরবানী করবে; এসব নিখুঁত হওয়া চাই।
{29:14} তাদের শস্য-উৎসর্গ হিসেবে তেরটি পুরুষ বাছুরের মধ্যে প্রত্যেক বাছুরের জন্য তিন তিন দশ ভাগের এক ভাগ, দু’টি ভেড়ার মধ্যে একেক ভেড়ার জন্য দু’টা করে দশ ভাগের এক ভাগ,
{29:15} এবং চৌদ্দটি ভেড়ার বাচ্চার মধ্যে একেক বাচ্চার জন্য একেক দশ ভাগের এক ভাগ তেল মিশানো সুজি,
{29:16} এবং গুনাহ্‌-কোরবানী হিসেবে একটি ছাগল, এ সব কোরবানী করবে। প্রতিদিনের পোড়ানো-কোরবানী এবং তার শস্য-উৎসর্গ ও পেয় উৎসর্গ থেকে এসব ভিন্ন।
{29:17} দ্বিতীয় দিনে তোমরা নিখুঁত বারোটি ষাঁড়, দু’টি ভেড়া ও এক বছরের চৌদ্দটি ভেড়ার বাচ্চা,
{29:18} এবং বাছুরটির, ভেড়ার ও ভেড়ার বাচ্চার জন্য তাদের সংখ্যা অনুসারে নিয়ম অনুযায়ী তাদের শস্য-উৎসর্গ ও পেয় উৎসর্গ,
{29:19} এবং গুনাহ্‌-কোরবানী হিসেবে একটি ছাগল, এ সব কোরবানী করবে। প্রতিদিনের পোড়ানো-কোরবানী এবং তার শস্য-উৎসর্গ ও পেয় উৎসর্গ থেকে এসব ভিন্ন।
{29:20} তৃতীয় দিনে তোমরা নিখুঁত এগারটি ষাঁড়, দু’টি ভেড়া ও এক বছর বয়সের চৌদ্দটি ভেড়ার বাচ্চা,
{29:21} এবং ষাঁড়, ভেড়া ও ভেড়ার বাচ্চার জন্য তাদের সংখ্যা অনুসারে নিয়ম অনুযায়ী তাদের শস্য-উৎসর্গ ও পেয় উৎসর্গ,
{29:22} এবং গুনাহ্‌-কোরবানী হিসেবে একটি ছাগল, এগুলো কোরবানী করবে। প্রতিদিনের পোড়ানো-কোরবানী এবং তার শস্য-উৎসর্গ ও পেয় উৎসর্গ থেকে এগুলো ভিন্ন।
{29:23} চতুর্থ দিনে তোমরা নিখুঁত দশটি ষাঁড়, দু’টি ভেড়া ও এক বছর বয়সের চৌদ্দটি ভেড়ার বাচ্চার,
{29:24} এবং বাছুরের, ভেড়ার ও ভেড়ার বাচ্চার জন্য তাদের সংখ্যা অনুসারে নিয়ম অনুযায়ী তাদের শস্য-উৎসর্গ ও পেয় উৎসর্গ,
{29:25} এবং গুনাহ্‌-কোরবানী হিসেবে একটি ছাগল, এ সব কোরবানী করবে। প্রতিদিনের পোড়ানো-কোরবানী এবং তার শস্য-উৎসর্গ ও পেয় উৎসর্গ থেকে এগুলো ভিন্ন।
{29:26} পঞ্চম দিনে তোমরা নিখুঁত নয়টি ষাঁড়, দু’টি ভেড়া ও এক বছর বয়েসী চৌদ্দটি ভেড়ার বাচ্চা,
{29:27} এবং বাছুরের, ভেড়ার ও ভেড়ার বাচ্চার জন্য তাদের সংখ্যা অনুসারে নিয়ম অনুযায়ী তাদের শস্য-উৎসর্গ ও পেয় উৎসর্গ,
{29:28} এবং গুনাহ্‌-কোরবানী হিসেবে একটি ছাগল, এ সব কোরবানী করবে। প্রতিদিনের পোড়ানো-কোরবানী এবং তার শস্য-উৎসর্গ ও পেয় উৎসর্গ থেকে এসব ভিন্ন।
{29:29} ষষ্ঠ দিনে তোমরা নিখুঁত আটটি ষাঁড়, দু’টি ভেড়া ও এক বছরের চৌদ্দটি ভেড়ার বাচ্চার,
{29:30} এবং বাছুরের, ভেড়ার ও ভেড়ার বাচ্চার জন্য তাদের সংখ্যা অনুসারে নিয়ম অনুযায়ী তাদের শস্য-উৎসর্গ ও পেয় উৎসর্গ,
{29:31} এবং গুনাহ্‌-কোরবানী হিসেবে একটি ছাগল, এ সব কোরবানী করবে। প্রতিদিনের পোড়ানো-কোরবানী এবং তার শস্য-উৎসর্গ ও পেয় উৎসর্গ থেকে এগুলো ভিন্ন।
{29:32} সপ্তম দিনে তোমরা নিখুঁত সাতটি ষাঁড়, দু’টি ভেড়া ও এক বছর বয়সের চৌদ্দটি ভেড়ার বাচ্চার,
{29:33} এবং বাছুরের, ভেড়ার ও ভেড়ার বাচ্চার জন্য তাদের সংখ্যা অনুসারে নিয়ম অনুযায়ী তাদের শস্য-উৎসর্গ ও পেয় উৎসর্গ,
{29:34} এবং গুনাহ্‌-কোরবানী হিসেবে একটি ছাগল, এ সব কোরবানী করবে। প্রতিদিনের পোড়ানো-কোরবানী এবং তার শস্য-উৎসর্গ ও পেয় উৎসর্গ থেকে এ সব ভিন্ন।
{29:35} অষ্টম দিনে তোমাদের উৎসব হবে; তোমরা কোন পরিশ্রমের কাজ করবে না।
{29:36} কিন্তু মাবুদের উদ্দেশে খোশবুযুক্ত অগ্নি — কৃত পোড়ানো-কোরবানী হিসেবে নিখুঁত একটি ষাঁড়, একটি ভেড়া ও এক বছর বয়সের সাতটি ভেড়ার বাচ্চা,
{29:37} এবং বাছুরের, ভেড়ার ও ভেড়ার বাচ্চার জন্য তাদের সংখ্যা অনুসারে নিয়ম অনুযায়ী তাদের শস্য-উৎসর্গ ও পেয় উৎসর্গ,
{29:38} এবং গুনাহ্‌-কোরবানী হিসেবে একটি ছাগল, এ সব কোরবানী করবে। প্রতিদিনের পোড়ানো-কোরবানী এবং তার শস্য-উৎসর্গ ও পেয় উৎসর্গ থেকে এসব ভিন্ন।
{29:39} এ সব তোমরা তোমাদের নিরূপিত ঈদগুলোতে মাবুদের উদ্দেশে কোরবানী করবে। তোমাদের পোড়ানো-কোরবানী, শস্য-উৎসর্গ ও পেয় উৎসর্গ এবং মঙ্গল-কোরবানীদানযুক্ত যে মানত ও স্বেচ্ছাদত্ত উপহার, তা থেকে এগুলো ভিন্ন।
{29:40} মূসা মাবুদের কাছ থেকে যে সব হুকুম পেয়েছেন সেই অনুসারে বনি-ইসরাইলকে সমস্ত কথা বললেন।
{i30:1} ব্রতবিষয়ক হুকুম
{30:1} পরে মূসা বনি-ইসরাইলদের বংশের নেতৃবর্গকে বললেন, মাবুদ এই বিষয় হুকুম করেছেন।
{30:2} কোন পুরুষ যদি মাবুদের উদ্দেশে মানত করে, কিংবা ব্রতবন্ধনে নিজেকে আবদ্ধ করার জন্য কসম খায়, তবে সে তার প্রতিশ্রুতি ভঙ্গ না করুক, তার মুখ থেকে বের হওয়া সমস্ত প্রতিশ্রুতি অনুসারে কাজ করুক।
{30:3} আর কোন স্ত্রীলোক যদি যৌবনকালে তার পিতার বাড়িতে বাস করার সময়ে মাবুদের উদ্দেশে মানত ও ব্রতবন্ধনে নিজেকে আবদ্ধ করে,
{30:4} এবং তার পিতা যদি তার মানত ও যা দ্বারা সে নিজেকে আবদ্ধ করেছে, সেই ব্রতবন্ধনের কথা শুনে তাকে কিছু না বলে, তবে তার সকল মানত স্থির থাকবে এবং যা দ্বারা সে নিজেকে আবদ্ধ করেছে, সেই ব্রতবন্ধন স্থির থাকবে।
{30:5} কিন্তু তার পিতা যেদিন সেই কথা শুনবে সেদিন যদি তাকে নিষেধ করে, তবে তার কোন মানত ও যা দ্বারা সে নিজেকে আবদ্ধ করেছে, সেই ব্রতবন্ধন স্থির থাকবে না; আর তার পিতার নিষেধ করার ফলে মাবুদ তাকে মাফ করবেন।
{30:6} আর যদি সে কোন পুরুষের স্ত্রী হয়ে মানত দিয়ে নিজেকে আবদ্ধ করে, কিংবা যা দ্বারা সে নিজের প্রাণকে আবদ্ধ করেছে, মুখ থেকে বের হওয়া এমন ভাবনা-চিন্তহীন কথার অধীন হয়ে থাকে,
{30:7} এবং যদি তার স্ব্বামী তা শুনলেও সেই সময় তাকে কিছু না বলে, তবে তার মানত স্থির থাকবে এবং যা দ্বারা সে নিজেকে আবদ্ধ করেছে, সেই ব্রতবন্ধন স্থির থাকবে।
{30:8} কিন্তু তার স্বামী যেদিন সেই কথা শুনবে সেদিন যদি তাকে নিষেধ করে, তবে সে যে মানত করেছে ও তার মুখ থেকে বের হওয়া ভাবনা-চিন্তাহীন কথা দ্বারা সে নিজেকে আবদ্ধ করেছে, তার স্বামী তা ব্যর্থ করবে, আর মাবুদ তাকে মাফ করবেন।
{30:9} কিন্তু বিধবা কিংবা স্বামীর পরিত্যক্তা স্ত্রী যা দ্বারা নিজেকে আবদ্ধ করেছে, সেই ব্রতের সমস্ত কথা তার জন্য স্থির থাকবে।
{30:10} আর সে যদি স্বামীর বাড়িতে থাকবার সময়ে মানত করে থাকে, কিংবা কসম দ্বারা নিজেকে ব্রতবন্ধনে আবদ্ধ করে থাকে,
{30:11} এবং তার স্বামী তা শুনে তাকে নিষেধ না করে নীরব হয়ে থাকে, তবে তার সমস্ত মানত স্থির থাকবে এবং সে যা দ্বারা নিজেকে আবদ্ধ করেছে, সেসব ব্রতবন্ধন স্থির থাকবে।
{30:12} কিন্তু তার স্বামী যেদিন তা শুনেছে সেদিন যদি সেসব বাতিল করে, তবে তার মানত বিষয়ে ও তার ব্রতবন্ধন বিষয়ে তার মুখ থেকে যে কথা বের হয়েছিল, তা স্থির থাকবে না; তার স্বামী তা বাতিল করেছে; আর মাবুদ সেই স্ত্রীকে মাফ করবেন।
{30:13} স্ত্রীর প্রত্যেক মানত ও অন্তর ভেঙ্গেচুরে করা ওয়াদাযুক্ত প্রত্যেক কসম তার স্বামী মেনে নিতেও পারে, নাও পারে।
{30:14} তার স্বামী যদি অনেক দিন পর্যন্ত তার প্রতি সর্বতোভাবে নীরব থাকে, তবে সে তার সমস্ত মানত কিংবা সমস্ত ব্রতবন্ধন অনুমোদন করে; যেদিন তা শুনেছে সেদিন নীরব থাকাতেই সে তা অনুমোদন করেছে।
{30:15} কিন্তু তা শোনার পর যদি কোনভাবে স্বামী তা বাতিল করে, তবে স্ত্রীর অপরাধ বহন করবে।
{30:16} পুরুষ ও স্ত্রীর বিষয়ে এবং পিতা ও যৌবনকালে পিতার বাড়িতে অবস্থিত কন্যার বিষয়ে মাবুদ মূসাকে এসব বিধি হুকুম করলেন।
{i31:1} মাদিয়ানীয়দের পরাজয় ও বিনাশ
{31:1} মাবুদ মূসাকে বললেন,
{31:2} তুমি বনি-ইসরাইলদের জন্য মাদিয়ানীয়দেরকে প্রতিফল দাও; তারপর তুমি তোমার পূর্বপুরুষদের কাছে গৃহীত হবে।
{31:3} তখন মূসা লোকদেরকে বললেন, তোমাদের কিছু লোক যুদ্ধের জন্য সজ্জিত হোক, মাবুদের জন্য মাদিয়ানকে প্রতিফল দিতে মাদিয়ানের বিরুদ্ধে যাত্রা করুক।
{31:4} তোমরা ইসরাইল-বংশগুলোর প্রত্যেক বংশ থেকে একেক হাজার লোক যুদ্ধে প্রেরণ করবে।
{31:5} তাতে হাজার হাজার ইসরাইলের মধ্যে একেক বংশ থেকে একেক হাজার মনোনীত হলে যুদ্ধের জন্য বারো হাজার লোক সজ্জিত হল।
{31:6} এভাবে মূসা একেক বংশের একেক হাজার লোককে এবং ইমাম ইলিয়াসরের পুত্র পীনহসকে যুদ্ধে প্রেরণ করলেন। পবিত্র স্থানের সমস্ত পাত্র ও রণবাদ্যের তুরী পীনহসের সঙ্গে ছিল।
{31:7} পরে মূসার প্রতি মাবুদের দেওয়া হুকুম অনুসারে তারা মাদিয়ানের সঙ্গে যুদ্ধ করে তাদের সমস্ত পুরুষকে হত্যা করলো।
{31:8} আর তারা মাদিয়ানের বাদশাহ্‌দেরকে তাদের অন্যান্য নিহত লোকদের সঙ্গে হত্যা করলো; ইবি, রেকম, সূর, হূর ও রেবা, মাদিয়ানের এই পাঁচ জন বাদশাহ্‌কে হত্যা করলো; বিয়োরের পুত্র বালামকেও তলোয়ার দ্বারা হত্যা করলো।
{31:9} আর বনি-ইসরাইল মাদিয়ানের সকল স্ত্রীলোক ও বালক-বালিকাদেরকে বন্দী করে নিয়ে গেল এবং তাদের সমস্ত পশু, সমস্ত ভেড়ার পাল ও সমস্ত সম্পত্তি লুট করে নিল;
{31:10} আর তাদের সমস্ত নিবাস-নগর ও সমস্ত ছাউনি পুড়িয়ে দিল।
{31:11} আর তারা লুটদ্রব্য এবং মানুষ বা পশুপাল, সমস্ত ধৃত জীব সঙ্গে নিয়ে চললো।
{31:12} তারা জেরিকোর নিকটবর্তী জর্ডানতীরস্থ মোয়াবের উপত্যকায় মূসার, ইলিয়াসর ইমামের ও বনি-ইসরাইলদের সমস্ত মণ্ডলীর কাছে বন্দীদেরকে ও যুদ্ধে ধৃত জীবগুলোকে এবং লুণ্ঠিত সমস্ত দ্রব্য শিবিরে নিয়ে গেল।
{i31:13} যুদ্ধ থেকে ফিরে আসা
{31:13} মূসা, ইমাম ইলিয়াসর ও মণ্ডলীর সমস্ত নেতা তাদের সঙ্গে সাক্ষাৎ করতে শিবিরের বাইরে গেলেন।
{31:14} তখন যুদ্ধ থেকে প্রত্যাগত সেনাপতিদের, অর্থাৎ সহস্রপতি ও শতপতিদের উপরে মূসা ক্রুদ্ধ হলেন।
{31:15} মূসা তাদেরকে বললেন, তোমরা কি সমস্ত স্ত্রীলোককে জীবিত রেখেছ?
{31:16} দেখ, বালামের পরামর্শে তারাই পিয়োর দেবতার ঘটনায় বনি-ইসরাইলকে মাবুদের বিরুদ্ধে বিশ্বাস ভঙ্গ করিয়েছিল, সেজন্যই মাবুদের মণ্ডলীতে মহামারী হয়েছিল।
{31:17} অতএব তোমরা এখন বালক-বালিকাদের মধ্যে সমস্ত বালককে হত্যা কর এবং শয়নে পুরুষের পরিচয় পেয়েছে এমন সমস্ত স্ত্রীলোককেও হত্যা কর;
{31:18} কিন্তু যে বালিকারা শয়নে পুরুষের পরিচয় পায় নি, তাদেরকে তোমাদের জন্য জীবিত রাখ।
{31:19} আর তোমরা সাত দিন শিবিরের বাইরে ছাউনি করে থাক; তোমরা যত লোক মানুষ হত্যা করেছ ও নিহত লোককে স্পর্শ করেছ, সকলে তৃতীয় দিন ও সপ্তম দিনে নিজেদেরকে ও নিজ নিজ বন্দীদেরকে পাক-সাফ কর;
{31:20} আর যাবতীয় কাপড়, চামড়া দিয়ে তৈরি যাবতীয় বস্তু, ছাগলের লোম দিয়ে তৈরি সমস্ত বস্তু ও কাঠ দিয়ে তৈরি যাবতীয় বস্তুর বিষয় নিজেদের পাক-সাফ কর।
{31:21} যারা যুদ্ধে গিয়েছিল, ইমাম ইলিয়াসর সেই যোদ্ধাদেরকে বললেন, মাবুদ কর্তৃক মূসাকে দেওয়া শরীয়তের এই নিয়ম;
{31:22} কেবল সোনা, রূপা, ব্রোঞ্জ, লোহা, রাঙ্গ ও সীসা প্রভৃতি
{31:23} যেসব দ্রব্য আগুনে নষ্ট হয় না, সেসব আগুনের মধ্য দিয়ে চালাবে, তাতে তা পাক-সাফ হবে; তবুও তা পাক-পবিত্রকরণ পানি দিয়ে পাক-সাফ করতে হবে; কিন্তু যে যে দ্রব্য আগুনে নষ্ট হয়, তা তোমরা পানির মধ্য দিয়ে চালাবে।
{31:24} আর সপ্তম দিনে তোমরা নিজ নিজ কাপড় ধুয়ে ফেলবে; তাতে পাক-সাফ হবে; পরে শিবিরে প্রবেশ করবে।
{i31:25} লুটের জিনিস ভাগ
{31:25} পরে মাবুদ মূসাকে বললেন,
{31:26} তুমি ও ইলিয়াসর ইমাম এবং মণ্ডলীর পিতৃকুল-পতিগণ যুদ্ধে ধৃত প্রাণীদের, অর্থাৎ বন্দী মানুষ ও পশুদের সংখ্যা গণনা কর।
{31:27} আর যুদ্ধে ধৃত সেই প্রাণীদেরকে দুই অংশ করে, যে যোদ্ধারা যুদ্ধে গিয়েছিল, তাদের ও সমস্ত মণ্ডলীর মধ্যে ভাগ কর।
{31:28} আর যুদ্ধে গমনকারী যোদ্ধাদের কাছ থেকে মাবুদের জন্য কর গ্রহণ কর; তাদের ভাগ থেকে মানুষ, গরু, গাধা ও ভেড়া,
{31:29} এগুলোর মধ্যে প্রতি পাঁচ শত জীবের মধ্য থেকে একটি প্রাণীকে নিয়ে মাবুদের উদ্দেশে উত্তোলনীয় উপহার হিসেবে ইমাম ইলিয়াসরকে দাও।
{31:30} আর তুমি বনি-ইসরাইলদের ভাগ থেকে মানুষ, গরু গাধা ও ছাগল-ভেড়া বা অন্য সমস্ত পশুর মধ্য থেকে প্রতি পঞ্চাশ প্রাণী থেকে একটি প্রাণী নাও এবং মাবুদের শরীয়ত-তাঁবুর প্রতি কর্তব্য পালনকারী লেবীয়দেরকে দাও।
{31:31} মূসাকে মাবুদ যেমন হুকুম করলেন, মূসা ও ইমাম ইলিয়াসর সেভাবেই সমস্ত কিছু করলেন।
{31:32} যোদ্ধাদের কর্তৃক লুণ্ঠিত বস্তুগুলো ছাড়া ঐ ধৃত প্রাণীগুলো ছয় লক্ষ পঁচাত্তর হাজার ভেড়া,
{31:33} বাহাত্তর হাজার গরু,
{31:34} একষট্টি হাজার গাধা,
{31:35} আর বত্রিশ হাজার মানুষ, অর্থাৎ শয়নে পুরুষের পরিচয় পায় নি এমন স্ত্রীলোক ছিল।
{31:36} তাতে যারা যুদ্ধে গিয়েছিল, তাদের প্রাপ্য অর্ধাংশের সংখ্যা হল তিন লক্ষ সাঁইত্রিশ হাজার পাঁচ শত ভেড়া;
{31:37} সেই ভেড়া থেকে মাবুদের লভ্য কর হল ছয় শত পঁচাত্তরটি।
{31:38} আর গরু ছিল ছত্রিশ হাজার, তাদের মধ্যে মাবুদের কর বাহাত্তরটি।
{31:39} আর গাধা ছিল ত্রিশ হাজার পাঁচ শত, তাদের মধ্যে মাবুদের কর একষট্টিটি।
{31:40} আর মানুষ ছিল ষোল হাজার, তাদের মধ্যে মাবুদের কর হল বত্রিশ জন।
{31:41} মাবুদ মূসাকে যেমন হুকুম করলেন, সেই অনুসারে মূসা সেই কর অর্থাৎ মাবুদের উত্তোলনীয় উপহার ইমাম ইলিয়াসরকে দিলেন।
{31:42} আর মূসা যে অর্ধেক ভাগ যোদ্ধাদের কাছ থেকে নিয়ে বনি-ইসরাইলকে দিয়েছিলেন,
{31:43} মণ্ডলীর সেই অর্ধেক ভাগে তিন লক্ষ সাঁইত্রিশ হাজার পাঁচ শত ভেড়া,
{31:44} ছত্রিশ হাজার গরু,
{31:45} ত্রিশ হাজার পাঁচ শত গাধা,
{31:46} ও ষোল হাজার মানুষ ছিল।
{31:47} পরে মূসা বনি-ইসরাইলদের সেই অর্ধেক ভাগ থেকে মানুষ ও পশুর মধ্যে প্রতি পঞ্চাশটি প্রাণী থেকে একটি প্রাণী নিয়ে মাবুদের শরীয়ত-তাঁবুর প্রতি কর্তব্য পালনকারী লেবীয়দেরকে দিলেন, যেমন মাবুদ মূসাকে হুকুম করলেন।
{31:48} পরে হাজার সৈন্যের উপরে কর্তৃত্বকারী সহস্রপতি ও শতপতিরা মূসার কাছে আসলেন;
{31:49} তাঁরা মূসাকে বললেন, আপনার এই গোলামেরা আমাদের অধীন যোদ্ধাদের সংখ্যা গণনা করেছে, আমাদের মধ্যে এক জনও কমে নি।
{31:50} আমরা প্রত্যেক জন সোনার অলংকার, নূপুর, বলয়, আংটি, কুণ্ডল ও হার, এই যেসব পেয়েছি, তা থেকে মাবুদের সম্মুখে আমাদের প্রাণের জন্য কাফ্‌ফারা করতে মাবুদের উদ্দেশে উপহার এনেছি।
{31:51} তখন মূসা ও ইমাম ইলিয়াসর তাঁদের কাছ থেকে সেই সোনা, কারুকাজ করা গহনা নিলেন।
{31:52} আর মাবুদের উদ্দেশে নিবেদিত সহস্রপতি ও শতপতিদের উত্তোলনীয় উপহারের সমস্ত সোনা ষোল হাজার সাত শত পঞ্চাশ শেকল পরিমিত হল।
{31:53} যোদ্ধারা প্রত্যেকেই নিজের জন্য লুণ্ঠিত দ্রব্য গ্রহণ করেছিল।
{31:54} পরে মূসা ও ইমাম ইলিয়াসর সহস্রপতি ও শতপতিদের কাছ থেকে সেই সোনা গ্রহণ করলেন এবং মাবুদের সম্মুখে বনি-ইসরাইলদের স্মরণ করার চিহ্ন হিসেবে তা জমায়েত-তাঁবুতে আনলেন।
{i32:1} জর্ডানের পূর্বপারস্থ দেশের বিভাগ
{32:1} রূবেণ-বংশের লোকদের ও গাদ-বংশের লোকদের বিস্তর পশুধন ছিল; তারা যাসের দেশ ও গিলিয়দ দেশ নিরীক্ষণ করে দেখলো, সেই স্থান পশু-পালনের উপযুক্ত স্থান।
{32:2} পরে গাদ-বংশের লোকেরা ও রূবেণ-বংশের লোকেরা এসে মূসা, ইমাম ইলিয়াসর ও মণ্ডলীর নেতৃবর্গকে বললো,
{32:3} অটারোৎ, দীবোন, যাসের, নিম্রা, হিষ্‌বোন, ইলিয়ালী, সেবাম, নবো ও বিয়োন,
{32:4} এই যে দেশকে মাবুদ ইসরাইলদের সম্মুখে আঘাত করেছেন, এটি পশু-পালনের উপযুক্ত দেশ, আর আপনার এই গোলামদের পশু আছে।
{32:5} তারা আরও বললো, আমরা যদি আপনার দৃষ্টিতে অনুগ্রহ লাভ করে থাকি, তবে আপনার গোলামদের এই দেশের অধিকার দিতে হুকুম হোক, আমাদেরকে জর্ডানের অন্য পারে নিয়ে যাবেন না।
{32:6} তখন মূসা গাদ ও রূবেণ-বংশের লোকদের বললেন, তোমাদের ভাইয়েরা যুদ্ধ করতে যাবে, আর তোমরা কি এই স্থানে বসে থাকবে?
{32:7} আর মাবুদের দেওয়া দেশে পার হয়ে যেতে বনি-ইসরাইলদের মন কেন নিরাশ করছো?
{32:8} তোমাদের পিতারা, যখন আমি দেশ দেখতে কাদেশ-বর্ণেয় থেকে তাদেরকে পাঠিয়েছিলাম, তখন তা-ই করেছিল;
{32:9} তারা ইষ্কোলের উপত্যকা পর্যন্ত গমন করে দেশ দেখে আসবার পর মাবুদের দেওয়া দেশে যেতে বনি-ইসরাইলদের মন নিরাশ করেছিল।
{32:10} আর সেদিন মাবুদের ক্রোধ প্রজ্বলিত হলে তিনি শপথ করে বলেছিলেন,
{32:11} আমি ইব্রাহিম, ইস্‌হাক ও ইয়াকুবকে যে দেশ দিতে কসম খেয়েছি, মিসর থেকে আগত পুরুষদের মধ্যে বিশ বছর ও তার চেয়েও বেশি বয়স্ক কেউই সেই দেশ দেখতে পাবে না; কেননা তারা সমপূর্ণভাবে আমার অনুগত হয় নি;
{32:12} কেবল কনিসীয় যিফুন্নির পুত্র কালুত ও নূনের পুত্র ইউসা তা দেখবে, কারণ তারাই সমপূর্ণভাবে মাবুদের অনুগত হয়েছে।
{32:13} তখন ইসরাইলের প্রতি মাবুদের ক্রোধ প্রজ্বলিত হল, আর তিনি চল্লিশ বছর পর্যন্ত, মাবুদের দৃষ্টিতে কুকর্মকারী সমস্ত লোক নিঃশেষ না হওয়া পর্যন্ত, তাদেরকে মরু-ভূমিতে ভ্রমণ করালেন।
{32:14} আর দেখ, ইসরাইলের বিরুদ্ধে মাবুদের ভয়ানক ক্রোধ আরও বৃদ্ধি করার জন্য, গুনাহ্‌গার লোকদের বংশ যে তোমরা, তোমরা তোমাদের পিতৃগণের স্থলে উঠেছ।
{32:15} কেননা যদি তোমরা তাঁর পশ্চাদ্‌গমন থেকে ফিরে যাও, তবে তিনি পুনর্বার ইসরাইলকে মরুভূমিতে পরিত্যাগ করবেন, তাতে তোমরা এই সব লোককে বিনষ্ট করবে।
{32:16} তখন তারা তাঁর কাছে এসে বললো, আমরা এই স্থানে আমাদের পশুগুলোর জন্য মেষবাথান ও আমাদের বালক-বালিকাদের জন্য নগর নির্মাণ করবো।
{32:17} আর আমরা যতক্ষণ বনি-ইসরাইলকে নিজেদের দেশে প্রতিষ্ঠিত না করি, ততক্ষণ সশস্ত্র হয়ে তাদের আগে আগে যাব; কেবল আমাদের বালক-বালিকারা দেশবাসীদের ভয়ে প্রাচীরবেষ্টিত নগরে বাস করবে।
{32:18} বনি-ইসরাইল প্রত্যেকে যতক্ষণ নিজ নিজ অধিকার না পায়, ততক্ষণ আমরা নিজস্ব পরিবারের কাছে ফিরে আসবো না।
{32:19} কিন্তু আমরা জর্ডানের পারে বা তার ওদিকে ওদের সঙ্গে অধিকার গ্রহণ করবো না, কারণ জর্ডানের এই পূর্ব পারে, আমাদের অধিকার মিলেছে।
{32:20} মূসা তাদের বললেন, তোমরা যদি এই কাজ কর, যদি সশস্ত্র হয়ে মাবুদের সম্মুখে যুদ্ধের জন্য গমন কর;
{32:21} এবং তিনি যতক্ষণ তাঁর দুশমনদেরকে তাঁর সম্মুখ থেকে অধিকারচ্যুত না করেন, ততক্ষণ যদি তোমরা প্রত্যেকে সশস্ত্র হয়ে মাবুদের সম্মুখে জর্ডান পার হও;
{32:22} তবে দেশ মাবুদের বশীভূত হলে তোমরা ফিরে আসবে এবং মাবুদ ও ইসরাইলের কাছে নির্দোষ হবে, আর মাবুদের সম্মুখে এই দেশে তোমাদের অধিকার হবে।
{32:23} কিন্তু যদি সেরকম না কর, তবে দেখ, তোমরা মাবুদের কাছে গুনাহ্‌ করলে এবং নিশ্চয় জেনো, তোমাদের গুনাহ্‌ তোমাদেরকে ধরবে।
{32:24} তোমরা নিজ নিজ পুত্র কন্যাদের জন্য নগর ও ভেড়াগুলোর জন্য বাথান নির্মাণ কর এবং নিজেদের প্রতিশ্রুতি অনুসারে কাজ কর।
{32:25} তখন গাদ-বংশের লোকেরা ও রূবেণ-বংশের লোকেরা মূসাকে বললো, আমাদের মালিক যে হুকুম করলেন, আপনার গোলাম আমরা তা-ই করবো।
{32:26} আমাদের পুত্র কন্যারা, আমাদের স্ত্রীলোকেরা, আমাদের গবাদির পালগুলো ও আমাদের সমস্ত পশুধন এই স্থানে গিলিয়দের নগরগুলোতে থাকবে।
{32:27} আর আমাদের মালিকের নির্দেশ অনুসারে আপনার এই গোলামেরা, সশস্ত্র প্রত্যেকজন যুদ্ধ করতে মাবুদের সম্মুখে পার হয়ে যাবে।
{32:28} তখন মূসা তাদের বিষয়ে ইমাম ইলিয়াসর, নূনের পুত্র ইউসা ও বনি-ইসরাইলদের বংশগুলোর পিতৃকুলপতিদেরকে হুকুম করলেন।
{32:29} মূসা তাদেরকে বললেন, গাদ-বংশের লোকেরা ও রূবেণ-বংশের লোকেরা, যুদ্ধের জন্য সশস্ত্র প্রত্যেকজন যদি তোমাদের সঙ্গে মাবুদের সম্মুখে জর্ডান পার হয়, তবে এই দেশ তোমাদের অধিকারে আসার পর তোমরা অধিকার হিসেবে তাদেরকে গিলিয়দ দেশ দেবে।
{32:30} কিন্তু যদি তারা সশস্ত্র হয়ে তোমাদের সঙ্গে পার না হয়, তবে তারা তোমাদের মধ্যে কেনান দেশে অধিকার পাবে।
{32:31} পরে গাদ-বংশের লোকেরা ও রূবেণ-বংশের লোকেরা জবাবে বললো, মাবুদ আপনার এই গোলামদেরকে যা বলেছেন, তা-ই আমরা করবো।
{32:32} আমরা সশস্ত্র হয়ে মাবুদের সম্মুখে পার হয়ে কেনান দেশে যাব; আর জর্ডানের পূর্ব পারে আমাদের অধিকারে আমাদের স্বত্বাধিকার স্থায়ী হল।
{32:33} পরে মূসা তাদের, অর্থাৎ গাদ-বংশের লোকেরা, রূবেণ-বংশের লোকেরা ও ইউসুফের পুত্র মানশার অর্ধেক বংশকে আমোরীয়দের বাদশাহ্‌ সীহোনের রাজ্য ও বাশনের বাদশাহ্‌ উজের রাজ্য, সেই দেশ, পরিসীমাসুদ্ধ সেখানকার সমস্ত নগর অর্থাৎ দেশের চারদিকের নগরগুলো দিলেন।
{32:34} আর গাদ-বংশের লোকেরা দীবোন,
{32:35} অটারোৎ, অরোয়ের এবং
{32:36} অট্‌রোৎ-শোফন, যাসের, যগ্‌বিহ এবং বৈৎ-নিম্রা, বৈৎ-হারণ, এসব প্রাচীরবেষ্টিত নগর ও মেষবাথান নির্মাণ করলো।
{32:37} আর রূবেণ-বংশের লোকেরা হিষ্‌বোন, ইলিয়ালী ও কিরিয়াথয়িম,
{32:38} এবং নবো ও বাল্‌-মিয়োন এবং সিব্‌মা, এই সব নগর নির্মাণ করে তাদের নির্মিত নগরগুলোর নাম নতুন করে রাখল।
{32:39} আর মানশার পুত্র মাখীরের সন্তানরা গিলিয়দে গিয়ে তা হস্তগত করে সেই স্থানে বসবাসকারী ইমোরীয়দেরকে অধিকারচ্যুত করলো।
{32:40} আর মূসা মানশার পুত্র মাখীরকে গিলিয়দ দিলেন এবং সে সেখানে বাস করলো।
{32:41} আর মানশার সন্তান যায়ীর গিয়ে সেখানকার গ্রামগুলো অধিকার করলো এবং তাদের নাম হব্বোৎ-যায়ীর [যায়ীরের গ্রামগুলো] রাখল।
{32:42} আর নোবহ গিয়ে কনাৎ ও তার গ্রামগুলো অধিকার করলো এবং তার নাম অনুসারে নাম রাখল নোবহ।
{i33:1} ইসরাইলদের যাত্রার ধাপগুলোর নাম
{33:1} বনি-ইসরাইল মূসা ও হারুনের অধীনে নিজ নিজ সৈন্যশ্রেণী অনুসারে মিসর দেশ থেকে বের হয়ে আসবার পর ভিন্ন ভিন্ন স্থানে থেমে থেমে চলছিল।
{33:2} মূসা মাবুদের হুকুমে তাদের যাত্রা অনুসারে সেই যাত্রার ধাপগুলোর বিবরণ লিখলেন। তাদের যাত্রা অনুসারে ধাপগুলোর বিবরণ হচ্ছে:
{33:3} প্রথম মাসে, প্রথম মাসের পঞ্চদশ দিনে তারা রামিষেষ থেকে প্রস্থান করলো; ঈদুল ফেসাখের পরদিন বনি-ইসরাইল মিসরীয় সব লোকের সাক্ষাতে বীরবিক্রমে বের হল।
{33:4} সেই সময়ে মিসরীয়েরা, তাদের মধ্যে যাদেরকে মাবুদ আঘাত করেছিলেন, তাদের সমস্ত প্রথমজাতকে দাফন করছিল; আর মাবুদ তাদের দেবতাদেরকেও দণ্ড দিয়েছিলেন।
{33:5} রামিষেষ থেকে যাত্রা করে বনি-ইসরাইল সুক্কোতে শিবির স্থাপন করলো।
{33:6} সুক্কোৎ থেকে যাত্রা করে মরুভূমির সীমাস্থিত এথমে শিবির স্থাপন করলো।
{33:7} এথম থেকে যাত্রা করে বাল-সফোনের সম্মুখস্থ পীহহীরোতে ফিরে মিগ্‌দোলের সম্মুখে শিবির স্থাপন করলো।
{33:8} হহীরোতের সম্মুখ থেকে যাত্রা করে সমুদ্রের মধ্য দিয়ে মরুভূমিতে প্রবেশ করলো এবং এথম মরুভূমিতে তিন দিনের পথ গিয়ে মারাতে শিবির স্থাপন করলো।
{33:9} মারা থেকে যাত্রা করে এলীমে উপস্থিত হল; এলীমে পানির বারোটি ফোয়ারা ও সত্তরটি খেজুর গাছ ছিল; তারা সেই স্থানে শিবির স্থাপন করলো।
{33:10} এলীম থেকে যাত্রা করে লোহিত সাগরের পাশে শিবির স্থাপন করলো।
{33:11} লোহিত সাগর থেকে যাত্রা করে সীন মরুভূমিতে শিবির স্থাপন করলো।
{33:12} সীন মরুভূমি থেকে যাত্রা করে দপ্‌কাতে শিবির স্থাপন করলো।
{33:13} দপ্‌কা থেকে যাত্রা করে আলূশে শিবির স্থাপন করলো।
{33:14} আলূশ থেকে যাত্রা করে রফীদীমে শিবির স্থাপন করলো; সেই স্থানে লোকদের পান করার জন্য কোন পানি ছিল না।
{33:15} তারা রফীদীম থেকে যাত্রা করে সিনাই মরুভূমিতে শিবির স্থাপন করলো।
{33:16} সিনাই মরুভূমি থেকে যাত্রা করে কিব্রোৎ-হত্তাবাতে শিবির স্থাপন করলো।
{33:17} কিব্রোৎ-হত্তাবা থেকে যাত্রা করে হৎসেরোতে শিবির স্থাপন করলো।
{33:18} হৎসেরোৎ থেকে যাত্রা করে রিৎমাতে শিবির স্থাপন করলো।
{33:19} রিৎমা থেকে যাত্রা করে রিম্মোণ পেরসে শিবির স্থাপন করলো।
{33:20} রিম্মোণ-পেরস থেকে যাত্রা করে লিব্‌নাতে শিবির স্থাপন করলো।
{33:21} লিব্‌না থেকে যাত্রা করে রিস্‌সাতে শিবির স্থাপন করলো।
{33:22} রিস্‌সা থেকে যাত্রা করে কহেলাথায় শিবির স্থাপন করলো।
{33:23} কহেলাথা থেকে যাত্রা করে শেফর পর্বতে শিবির স্থাপন করলো।
{33:24} শেফর পর্বত থেকে যাত্রা করে হরাদাতে শিবির স্থাপন করলো।
{33:25} হরাদা থেকে যাত্রা করে মখেলোতে শিবির স্থাপন করলো।
{33:26} মখেলোৎ থেকে যাত্রা করে তহতে শিবির স্থাপন করলো।
{33:27} তহৎ থেকে যাত্রা করে তেরহে শিবির স্থাপন করলো।
{33:28} তেরহ থেকে যাত্রা করে মিৎকাতে শিবির স্থাপন করলো।
{33:29} মিৎকা থেকে যাত্রা করে হশ্‌মোনাতে শিবির স্থাপন করলো।
{33:30} হশ্‌মোনা থেকে যাত্রা করে মোষেরোতে শিবির স্থাপন করলো।
{33:31} মোষেরোৎ থেকে যাত্রা করে বনেয়াকনে শিবির স্থাপন করলো।
{33:32} বনেয়াকন থেকে যাত্রা করে হোর্‌-হগিদ্‌-গদে শিবির স্থাপন করলো।
{33:33} হোর্‌ হগিদ্‌গদ থেকে যাত্রা করে যট্‌বাথাতে শিবির স্থাপন করলো।
{33:34} যট্‌বাথা থেকে যাত্রা করে অব্রোণাতে শিবির স্থাপন করলো।
{33:35} অব্রোণা থেকে যাত্রা করে ইৎসিয়োন-গেবরে শিবির স্থাপন করলো।
{33:36} ইৎসিয়োন-গেবর থেকে যাত্রা করে সিন মরুভূমিতে অর্থাৎ কাদেশে শিবির স্থাপন করলো।
{33:37} কাদেশ থেকে যাত্রা করে ইদোম দেশের প্রান্তস্থিত হোর পর্বতে শিবির স্থাপন করলো।
{33:38} আর ইমাম হারুন মাবুদের হুকুম অনুসারে হোর পর্বতে উঠলেন এবং মিসর থেকে বনি-ইসরাইলদের বের হবার চল্লিশ বছরের পঞ্চম মাসের প্রথম দিনে সেই স্থানে ইন্তেকাল করলেন।
{33:39} হোর পর্বতে হারুনের ইন্তেকালের সময়ে তাঁর এক শত তেইশ বছর বয়স হয়েছিল।
{33:40} আর কেনান দেশের দক্ষিণ অঞ্চল নিবাসী কেনানীয় অরাদের বাদশাহ্‌ বনি-ইসরাইলদের আগমন সংবাদ শুনলেন।
{33:41} পরে তারা হোর পর্বত থেকে যাত্রা করে সল্‌মোনাতে শিবির স্থাপন করলো।
{33:42} সল্‌মোনা থেকে যাত্রা করে পূনোনে শিবির স্থাপন করলো।
{33:43} পূনোন থেকে যাত্রা করে ওবোতে শিবির স্থাপন করলো।
{33:44} ওবোৎ থেকে যাত্রা করে মোয়াবের প্রান্তস্থিত ইয়ী-অবারীমে শিবির স্থাপন করলো।
{33:45} ইয়ীম থেকে যাত্রা করে দীবোন-গাদে শিবির স্থাপন করলো।
{33:46} দীবোন-গাদ থেকে যাত্রা করে অল্‌মোন-দিব্লাথয়িমে শিবির স্থাপন করলো।
{33:47} অল্‌মোন-দিব্লাথয়িম থেকে যাত্রা করে নবোর সম্মুখস্থিত পর্বতময় অবারীম অঞ্চলে শিবির স্থাপন করলো।
{33:48} পর্বতময় অবারীম অঞ্চল থেকে যাত্রা করে জেরিকোর নিকটবর্তী জর্ডানের কাছে মোয়াবের উপত্যকাতে শিবির স্থাপন করলো;
{33:49} সেখানে জর্ডানের কাছে বৈৎ-যিশীমোৎ থেকে আবেল-শিটীম পর্যন্ত মোয়াবের উপত্যকাতে শিবির স্থাপন করে রইলো।
{i33:50} কেনান দেশ জয়ের নির্দেশনা
{33:50} তখন জেরিকোর নিকটবর্তী জর্ডান নদীর পাশে মোয়াবের উপত্যকাতে মাবুদ মূসাকে বললেন,
{33:51} তুমি বনি-ইসরাইলকে বল, তোমরা যখন জর্ডান পার হয়ে কেনান দেশে উপস্থিত হবে,
{33:52} তখন তোমাদের সম্মুখ থেকে সেই দেশ-নিবাসী সকলকে অধিকারচ্যুত করে তাদের সমস্ত মূর্তি ভেঙে ফেলবে, সমস্ত ছাঁচে ঢালা মূর্তি বিনষ্ট ও সমস্ত উচ্চস্থলী উচ্ছিন্ন করবে।
{33:53} তোমরা সেই দেশ অধিকার করে তার মধ্যে বাস করবে; কেননা আমি অধিকার হিসেবে সেই দেশ তোমাদেরকে দিয়েছি।
{33:54} আর তোমরা গুলিবাঁট দ্বারা নিজ নিজ গোষ্ঠী অনুসারে দেশের অধিকার ভাগ করে নেবে; বেশি লোককে বেশি অংশ ও অল্প লোককে অল্প অংশ দেবে; যার অংশ যে স্থানে পড়ে তার অংশ সেই স্থানে হবে; তোমরা নিজ নিজ পিতৃবংশানুসারে অধিকার পাবে।
{33:55} কিন্তু যদি তোমরা নিজেদের সামনে থেকে সেই দেশবাসীদেরকে অধিকারচ্যুত না কর, তবে যাদেরকে অবশিষ্ট রাখবে তারা তোমাদের চোখের কাঁটা ও তোমাদের পাঁজরের হুলস্বরূপ হবে এবং তোমাদের সেই বাসভূমিতে তোমাদেরকে কষ্ট দেবে।
{33:56} আর আমি তাদের প্রতি যা করতে মনস্থ করেছিলাম, তা তোমাদের প্রতি করবো।
{i34:1} কেনান দেশের সীমা নির্ধারণ ও বিভাগ
{34:1} মাবুদ মূসাকে বললেন,
{34:2} তুমি বনি-ইসরাইলকে হুকুম কর, তাদেরকে বল, তোমরা কেনান দেশে প্রবেশ করতে উদ্যত আছ; তোমরা অধিকার হিসেবে যে দেশ পাবে, চারদিকের সীমানা অনুসারে সেই কেনান দেশটি এমন:
{34:3} ইদোমের নিকটস্থিত সীন মরুভূমি থেকে তোমাদের দক্ষিণ অঞ্চল হবে ও পূর্ব দিকে লবণ সমুদ্রের প্রান্ত থেকে তোমাদের দক্ষিণ সীমা হবে।
{34:4} আর তোমাদের সীমা অক্রব্বীম আরোহণ-পথের দক্ষিণ দিকে ফিরে সিন পর্যন্ত যাবে ও সেখান থেকে কাদেশ-বর্ণেয়ের দক্ষিণ দিকে যাবে এবং হৎসর-অদরে এসে অস্‌মোন পর্যন্ত যাবে।
{34:5} পরে ঐ সীমা অস্‌মোন থেকে মিসরের নদী পর্যন্ত বেড়িয়ে আসবে এবং সমুদ্র পর্যন্ত এই সীমার শেষ হবে।
{34:6} পশ্চিম সীমার জন্য মহাসমুদ্র তোমাদের পক্ষে রইলো, এ-ই তোমাদের পশ্চিম সীমা হবে।
{34:7} আর তোমাদের উত্তর সীমা এরকম; তোমরা মহাসমুদ্র থেকে তোমাদের জন্য হোর পর্বত লক্ষ্য করবে।
{34:8} হোর পর্বত থেকে হমাতের প্রবেশস্থান লক্ষ্য করবে। সেখান থেকে সেই সীমা সদাদ পর্যন্ত বিস্তৃত হবে।
{34:9} আর সেই সীমা সিফ্রোণ পর্যন্ত যাবে ও হৎসর-ঐনন পর্যন্ত বিস্তৃত হবে; এ-ই তোমাদের উত্তর সীমা হবে।
{34:10} পূর্ব সীমার জন্য তোমরা হৎসর-ঐনন থেকে শফাম লক্ষ্য করবে।
{34:11} পরে সেই সীমা শফাম থেকে ঐনের পূর্ব দিক হয়ে রিব্লা পর্যন্ত নেমে যাবে; সে সীমা নেমে পূর্ব দিকে কিন্নেরৎ হ্রদের তট পর্যন্ত যাবে।
{34:12} পরে সে সীমা জর্ডান দিয়ে যাবে এবং লবণ-সমুদ্র পর্যন্ত বিস্তৃত হবে; চারদিকের সীমা অনুসারে এটা তোমাদের দেশ হবে।
{34:13} আর মূসা বনি-ইসরাইলকে এই হুকুম করলেন, যে দেশ তোমরা গুলিবাঁট দ্বারা অধিকার করবে, মাবুদ সাড়ে নয় বংশকে যে দেশ দিতে হুকুম করেছেন, এটা সেই দেশ।
{34:14} কেননা নিজ নিজ পিতৃকুল অনুসারে রূবেণ-বংশের লোকদের বংশ, নিজ নিজ পিতৃকুল অনুসারে গাদ-বংশের লোকদের বংশ তার অধিকার পেয়েছে ও মানশার অর্ধেক বংশও পেয়েছে।
{34:15} জেরিকোর নিকটস্থ জর্ডানের পূর্বপারে সূর্যোদয়ের দিকে সেই আড়াই বংশ নিজ নিজ অধিকার লাভ করেছে।
{i34:16} বার বংশের নেতা নিয়োগ
{34:16} পরে মাবুদ মূসাকে বললেন,
{34:17} যারা তোমাদের অধিকারের জন্য দেশ ভাগ করে দেবে তাদের নাম হচ্ছে: ইমাম ইলিয়াসর ও নূনের পুত্র ইউসা।
{34:18} আর তোমরা প্রত্যেক বংশ থেকে একেক জন নেতাকে দেশ ভাগ করার জন্য গ্রহণ করবে।
{34:19} সেই ব্যক্তিদের নাম এই: শিমিয়োন-বংশের যিফূন্নির পুত্র কালুত।
{34:20} শিমিয়োন-বংশের অম্মীহূদের পুত্র শামুয়েল।
{34:21} বিন্‌ইয়ামীন-বংশের কিশ্‌লোনের পুত্র ইলীদদ।
{34:22} দান-বংশের নেতা যগ্‌লির পুত্র বুক্কি।
{34:23} ইউসুফের পুত্রদের মধ্যে মানশা-বংশের নেতা এফোদের পুত্র হন্নীয়েল।
{34:24} আফরাহীম-বংশের নেতা শিপ্তনের পুত্র কমূয়েল।
{34:25} সবূলূন-বংশের নেতা পর্ণকের পুত্র ইলীষাফণ।
{34:26} ইষাখর-বংশের নেতা অস্‌-সনের পুত্র পল্‌টিয়েল।
{34:27} আশের-বংশের নেতা শলোমির পুত্র অহীহূদ।
{34:28} নপ্তালি-বংশের নেতা অম্মীহূদের পুত্র পদহেল।
{34:29} কেনান দেশে বনি-ইসরাইলদের জন্য অধিকার ভাগ করে দিতে মাবুদ এসব লোককে হুকুম করলেন।
{i35:1} লেবীয়দের নগর
{35:1} পরে মাবুদ মোয়াবের উপত্যকাতে জেরিকোর নিকটস্থ জর্ডানের কাছে মূসাকে বললেন,
{35:2} তুমি বনি-ইসরাইলকে হুকুম কর, যেন তারা নিজ নিজ অধিকৃত অংশ থেকে বাস করার জন্য কতকগুলো নগর লেবীয়দেরকে দেয়। তোমরা সেসব নগরের সঙ্গে চারদিকের চারণ-ভূমিও লেবীয়দেরকে দেবে।
{35:3} সেসব নগর তাদের নিবাসের জন্য হবে ও নগরগুলোর চারণ-ভূমি তাদের সমস্ত পশু, সম্পত্তি ও প্রাণীগুলোর জন্য হবে।
{35:4} আর তোমরা নগরগুলোর যেসব চারণ-ভূমি লেবীয়দেরকে দেবে, তার পরিমাণ নগর প্রাচীরের বাইরে চারদিকে এক হাজার হাত হবে।
{35:5} আর তোমরা নগরের বাইরে তার পূর্ব সীমা দুই হাজার হাত, দক্ষিণ সীমা দুই হাজার হাত, পশ্চিম সীমা দুই হাজার হাত ও উত্তর সীমা দুই হাজার হাত পরিমাণ করবে; মধ্য স্থলে থাকবে নগরটি। তাদের জন্য তা নগরের চারণ-ভূমি হবে।
{35:6} নরহন্তাদের পলায়নের জন্য যে ছয়টি আশ্রয়-নগর তোমরা দেবে, সেসব এবং তা ছাড়া আরও বেয়াল্লিশটি নগর তোমরা লেবীয়দেরকে দেবে।
{35:7} মোট আটচল্লিশটি নগর ও সেগুলোর চারণ-ভূমি লেবীয়দেরকে দেবে।
{35:8} আর বনি-ইসরাইলদের অধিকার থেকে সেসব নগর দেবার সময়ে তোমরা বেশি থেকে বেশি ও অল্প থেকে অল্প নেবে; প্রত্যেক বংশ যে অধিকার পেয়েছে সেই অনুসারে কতকগুলো নগর লেবীয়দেরকে দেবে।
{i35:9} আশ্রয়-নগর নির্ধারণ
{35:9} পরে মাবুদ মূসাকে বললেন,
{35:10} তুমি বনি-ইসরাইলকে বল, যখন তোমরা জর্ডান পার হয়ে কেনান দেশে উপস্থিত হবে,
{35:11} তখন তোমাদের আশ্রয়-নগরের জন্য কতকগুলো নগর নির্ধারণ করবে; যে জন ভুলবশত কারো প্রাণ নষ্ট করে, এমন নর-হন্তা যেন সেখানে পালিয়ে যেতে পারে।
{35:12} ফলত সেসব নগর প্রতিশোধদাতার হাত থেকে তোমাদের আশ্রয়স্থান হবে; যেন নরহন্তা বিচারের জন্য মণ্ডলীর সম্মুখে উপস্থিত হবার আগে মারা না পড়ে।
{35:13} তোমরা যেসব নগর দেবে, তার মধ্যে ছয়টি আশ্রয় নগর হবে।
{35:14} তোমরা জর্ডানের পূর্ব পারে তিনটি নগর ও কেনান দেশে তিনটি নগর দেবে; সেগুলো আশ্রয় নগর হবে।
{35:15} বনি-ইসরাইলদের জন্য এবং তাদের মধ্যে প্রবাসী ও বিদেশীদের জন্য এই ছয়টি নগর আশ্রয়স্থান হবে; যেন কেউ ভুলবশত মানুষকে খুন করলে সেই স্থানে লুকাতে পারে।
{i35:16} খুনের ও রক্তের প্রতিশোধদাতার বিষয়ে
{35:16} এছাড়া, যদি কেউ লোহার অস্ত্র দ্বারা কাউকেও এমন আঘাত করে যে তাতে সে মারা যায়, তবে সেই ব্যক্তি নরহন্তা; সেই নরহন্তার প্রাণদণ্ড অবশ্য হবে।
{35:17} আর যা দ্বারা মারা যেতে পারে, এমন পাথর হাতে নিয়ে যদি সে কাউকেও আঘাত করে ও তাতে সে মারা যায়, তবে সে নরহন্তা; সেই নরহন্তার প্রাণদণ্ড অবশ্য হবে।
{35:18} কিংবা যা দ্বারা মারা যেতে পারে, এমন কোন কাঠের তৈরি বস্তু হাতে নিয়ে যদি সে কাউকেও আঘাত করে, আর তাতে সে মারা যায়, তবে সে নরহন্তা; সেই নরহন্তার প্রাণদণ্ড অবশ্য হবে।
{35:19} রক্তের প্রতিশোধদাতা নিজে নরহন্তাকে হত্যা করবে; তার দেখা পেলেই তাকে হত্যা করবে।
{35:20} আর যদি হিংসা করে কেউ কাউকেও আঘাত করে, কিংবা লক্ষ্য করে তার উপরে অস্ত্র নিক্ষেপ করে ও তাতে সে মারা যায়;
{35:21} কিংবা শত্রুতা করে যদি কেউ কাউকেও নিজের হাতে আঘাত করে ও তাতে সে মারা যায়; তবে যে তাকে আঘাত করেছে, তার প্রাণদণ্ড অবশ্য হবে; সে নরহন্তা; রক্তের প্রতিশোধদাতা তার দেখা পেলেই সেই নরহন্তাকে হত্যা করবে।
{35:22} কিন্তু যদি শত্রুতা ছাড়া হঠাৎ কেউ কাউকেও আঘাত করে, কিংবা লক্ষ্য না করে তার শরীরে অস্ত্র নিক্ষেপ করে,
{35:23} কিংবা যা দ্বারা মরতে পারে, এমন পাথর যদি কারো উপরে যদি না দেখে ফেলে, আর তাতেই যদি তার মৃত্যু হয়, অথচ সে তার দুশমন বা অনিষ্টচেষ্টাকারী ছিল না;
{35:24} তবে মণ্ডলী সেই নরহন্তার এবং রক্তের প্রতিশোধ নেবার অধিকারী সম্বন্ধে এসব অনুশাসন অনুযায়ী বিচার করবে।
{35:25} আর মণ্ডলী রক্তের প্রতিশোধ-দাতার হাত থেকে সেই নর-হন্তাকে উদ্ধার করবে এবং সে যেখানে পালিয়েছিল, তার সেই আশ্রয়-নগরে মণ্ডলী তাকে পুনর্বার পৌঁছে দেবে। আর যে পর্যন্ত পবিত্র তেলে অভিষিক্ত মহা-ইমামের মৃত্যু না হয়, ততদিন সে সেই নগরে থাকবে।
{35:26} কিন্তু সেই নরহন্তা যে আশ্রয়-নগরে পালিয়েছে, কোন সময়ে যদি সে তার সীমার বাইরে যায়,
{35:27} এবং রক্তের প্রতিশোধদাতা আশ্রয়-নগরের সীমার বাইরে তাকে পায়, তবে সেই রক্তের প্রতিশোধদাতা তাকে হত্যা করলেও রক্তপাতের অপরাধী হবে না।
{35:28} কেননা মহা-ইমামের মৃত্যু পর্যন্ত নিজের আশ্রয়-নগরে থাকা তার উচিত ছিল; কিন্তু মহা-ইমামের মৃত্যু হলে সেই নরহন্তা তার বাড়িতে ফিরে যেতে পারবে।
{35:29} তোমাদের পুরুষানুক্রমে তোমাদের সমস্ত নিবাসে এ সব তোমাদের পক্ষে বিচার বিধি হবে।
{35:30} যে ব্যক্তি কোন লোককে হত্যা করে, সেই নরহন্তা সাক্ষীদের কথায় হত হবে; কিন্তু কোন লোকের বিরুদ্ধে একমাত্র সাক্ষীর সাক্ষ্য প্রাণদণ্ডের জন্য গ্রাহ্য হবে না।
{35:31} আর প্রাণদণ্ডের অপরাধী নরহন্তার প্রাণের জন্য তোমরা কোন মুক্তিপণ গ্রহণ করবে না; তার প্রাণদণ্ড অবশ্যই হবে।
{35:32} আর যে কেউ তার আশ্রয়-নগরে পালিয়েছে, সে যেন ইমামের মৃত্যুর আগে পুনর্বার দেশে এসে বাস করতে পারে, এজন্য তার কাছ থেকে কোন মুক্তিপণ গ্রহণ করবে না।
{35:33} এভাবে তোমরা তোমাদের নিবাস দেশ নাপাক করবে না; কেননা রক্ত দেশকে নাপাক করে এবং সেখানে যে রক্তপাত হয়, তার জন্য যে রক্তপাত ঘটায় তার রক্তপাত ছাড়া দেশের কাফ্‌ফারা হতে পারে না।
{35:34} আর তোমরা যে দেশ অধিকার করবে ও যার মধ্যে আমি বাস করি, তুমি তা নাপাক করবে না; কেননা আমি মাবুদ বনি-ইসরাইলদের মধ্যে বাস করি।
{i36:1} পৈতৃক সম্পত্তির উত্তরাধিকারিণীদের নিয়ম
{36:1} পরে ইউসুফ-সন্তানদের গোষ্ঠীগুলোর মধ্যে মানশার পৌত্র মাখীরের পুত্র গিলিয়দের সন্তানদের গোষ্ঠীর পিতৃকুলপতিগণ এসে মূসা ও নেতৃবর্গের সম্মুখে, বনি-ইসরাইলদের পিতৃকুলপতিদের সম্মুখে কথা বললেন।
{36:2} তাঁরা বললেন, মাবুদ গুলিবাঁট দ্বারা অধিকার হিসেবে বনি-ইসরাইলকে দেশ দিতে আমার মালিককে হুকুম করেছেন এবং আপনি আমাদের ভাই সলফাদের অধিকার তাঁর কন্যাদেরকে দেবার হুকুম মাবুদ থেকে পেয়েছেন।
{36:3} কিন্তু বনি-ইসরাইলদের অন্য কোন বংশের সন্তানদের মধ্যে কারো সঙ্গে যদি তাদের বিয়ে হয়, তবে আমাদের পিতৃগণের অধিকার থেকে তাদের অধিকার কাটা যাবে ও তারা যে বংশে যাবে, সেই বংশের অধিকারে তা যুক্ত হবে; এভাবে তা আমাদের অধিকারের অংশ থেকে কাটা যাবে।
{36:4} আর যখন বনি-ইসরাইলদের জুবিলী উপস্থিত হবে, সেই সময় তাদের যে বংশে বিয়ে হয়েছে, সেই বংশের অধিকারে তাদের অধিকার যুক্ত হবে; এভাবে আমাদের পিতৃবংশের অধিকার থেকে তাদের অধিকার কাটা যাবে।
{36:5} তখন মূসা মাবুদের নির্দেশ অনুসারে বনি-ইসরাইলকে হুকুম করলেন, বললেন, ইউসুফ-সন্তানদের বংশ যথার্থ বলছে।
{36:6} মাবুদ সলফাদের কন্যাদের বিষয়ে এই হুকুম করছেন, তারা যাকে মনোনীত করবে, তাকে বিয়ে করতে পারবে; কিন্তু কেবল নিজেদের পিতৃবংশের কোন গোষ্ঠীর মধ্যে বিয়ে করবে।
{36:7} এভাবে বনি-ইসরাইলদের অধিকার এক বংশ থেকে অন্য বংশে যাবে না; বনি-ইসরাইল প্রত্যেকে নিজ নিজ পিতৃবংশের অধিকারভুক্ত থাকবে।
{36:8} আর বনি-ইসরাইল প্রত্যেকে যেন নিজ নিজ পৈতৃক অধিকার ভোগ করে, এজন্য বনি-ইসরাইলদের কোন বংশের মধ্যে অধিকারিণী প্রত্যেক কন্যা তার পিতৃবংশীয় গোষ্ঠীর মধ্যে কোন এক পুরুষের স্ত্রী হবে।
{36:9} এভাবে এক বংশ থেকে অন্য বংশে অধিকার যাবে না, কারণ বনি-ইসরাইলদের প্রত্যেক বংশ নিজ নিজ অধিকারভুক্ত থাকবে।
{36:10} মূসাকে মাবুদ যেরকম হুকুম করলেন, সলফাদের কন্যারা সেইভাবে কাজ করলো।
{36:11} ফলত মহলা, তির্সা, হগ্‌লা মিল্কা ও নোয়া, সলফাদের এই কন্যারা নিজ নিজ চাচাতো ভাইদের সঙ্গে বিবাহিতা হল।
{36:12} ইউসুফের পুত্র মানশার সন্তানদের গোষ্ঠীর মধ্যে তাদের বিয়ে হল; তাতে তাদের অধিকার তাদের পিতৃগোষ্ঠীর সম্পর্কীয় বংশেই রইলো।
{36:13} মাবুদ জেরিকোর নিকটস্থ জর্ডানের সমীপে মোয়াবের উপত্যকায় মূসা দ্বারা বনি-ইসরাইলকে এ সব নির্দেশ ও অনুশাসন দান করলেন।
