{i1:1} হযরত আদম থেকে ইব্রাহিম পর্যন্ত বংশ-তালিকা
{1:1} আদম, শিস, আনুশ,
{1:2} কৈনন, মাহলাইল,
{1:3} ইয়ারুদ, হনোক, মুতাওশালেহ, লামাক,
{1:4} নূহ্‌, সাম, হাম ও ইয়াফস।
{1:5} ইয়াফসের সন্তান গোমর, মাজুজ, মাদয়, যবন, তুবল, মেশক ও তীরস।
{1:6} গোমরের সন্তান অস্কিনস, দীফৎ ও তোগর্ম।
{1:7} যবনের সন্তান ইলীশা, তর্শীশ, সাইপ্রাস ও রোদানীম।
{1:8} হামের সন্তান কূশ, মিসর, পূট ও কেনান।
{1:9} কূশের সন্তান সবা, হবীলা,
{1:10} সপ্তা, রয়মা ও সপ্তকা। রয়মার সন্তান সাবা ও দদান। নমরূদ কূশের পুত্র; তিনি দুনিয়াতে এক জন পরাক্রমী মানুষ হয়ে উঠেছিলেন।
{1:11} আর লূদীয়, অনামীয়, লহাবীয়,
{1:12} নপ্তুহীয়, পথ্রোষীয়, ফিলিস্তিনীদের আদিপুরুষ কস্‌লূহীয় এবং ক্রীটীয়রা।
{1:13} এসব মিসরের সন্তান; এবং কেনানের জ্যেষ্ঠ পুত্র সিডন, তারপর হেৎ,
{1:14} যিবূষীয়, আমোরীয়, গির্গাশীয়,
{1:15} হিব্বীয়, অর্কীয়, সীনীয়,
{1:16} অর্বদীয়, সমারীয় ও হমাতীয়।
{1:17} সামের সন্তান ইলাম, আসেরিয়া, আরফাখশাদ, লূদ ও অরাম এবং ঊষ, হূল গেথর ও মেশেক।
{1:18} আর আরফাখশাদ শেলহের জন্ম দিলেন ও শেলহ এবরের জন্ম দিলেন।
{1:19} এবরের দুই পুত্র, একজনের নাম পেলগ (বিভাগ), কেননা সেই সময় দুনিয়া বিভক্ত হল; তাঁর ভাইয়ের নাম ইয়াকতান।
{1:20} আর ইয়াকতান অল্‌মোদদ,
{1:21} শেলফ, হৎসর্মাবৎ, যেরহ,
{1:22} হদোরাম, ঊসল, দিক্ল, এবল, অবীমায়েল,
{1:23} সাবা, ওফীর, হবীলা ও যোবরের জন্ম দিলেন। এরা সকলে ইয়াকতানের সন্তান।
{1:24} সাম, আরফাখশাদ, শেলহ,
{1:25} এবর, পেলগ, রিয়ূ,
{1:26} সরূগ, নাহোর, তেরহ,
{1:27} ইব্রাম, অর্থাৎ ইব্রাহিম।
{i1:28} হযরত ইব্রাহিম থেকে হযরত ইয়াকুব পর্যন্ত বংশ-তালিকা
{1:28} ইব্রাহিমের পুত্র ইস্‌হাক ও ইসমাইল।
{1:29} তাঁদের খান্দাননামা এই। ইসমাইলের জ্যেষ্ঠ পুত্র নবায়োৎ,
{1:30} পরে কায়দার, অদ্‌বেল, মিব্‌সম, মিশ্‌ম, দূমা, মসা, হদদ, তেমা,
{1:31} যিটূর, নাফীশ ও কেদমা; এরা ইসমাইলের সন্তান।
{1:32} ইব্রাহিমের উপপত্নী কটূরার গর্ভজাত সন্তান সিম্রণ, যক্‌ষণ, মদান, মাদিয়ান, যিশ্‌বক ও শূহ। যক্‌ষণের সন্তান সাবা ও দদান।
{1:33} মাদিয়ানের সন্তান ঐফা, এফর, হনোক অবীদ ও ইল্‌দায়া; এরা সকলে কটূরার সন্তান।
{1:34} ইব্রাহিমের পুত্র ইস্‌হাক। ইস্‌হাকের পুত্র ইস্‌ ও ইসরাইল।
{1:35} ইসের সন্তান ইলীফস, রূয়েল, যিয়ুশ, যালম ও কারুন।
{1:36} ইলীফসের সন্তান তৈমন, ওমার, সফী গয়িতম, কনস, তিম্ন ও আমালেক।
{1:37} রূয়েলের সন্তান নহৎ, সেরহ, শম্ম ও মিসা।
{1:38} সেয়ীরের সন্তান লোটন, শোবল, সিবিয়োন, অনা, দিশোন, এৎসর ও দীশন।
{1:39} লোটনের সন্তান হোরি ও হোমম; এবং তিম্না লোটনের বোন।
{1:40} শোবলের সন্তান অলিয়ন, মানহৎ, এবল, শফী ও ওনম। সিবিয়োনের সন্তান অয়া ও অনা।
{1:41} অনার সন্তান দিশোন। দিশোনের সন্তান হম্রণ, ইশ্‌বন, যিত্রণ ও করাণ।
{1:42} এৎসরের সন্তান বিল্‌হন, সাবন, যাকন। দীশনের সন্তান ঊষ ও অরাণ।
{1:43} বনি-ইসরাইলদের উপরে কোন বাদশাহ্‌ রাজত্ব করার আগে এই বাদশাহ্‌রা ইদোম দেশের বাদশাহ্‌ ছিলেন; বিয়োরের পুত্র বেলা; তাঁর রাজধানীর নাম দিন্‌হাবা;
{1:44} আর বেলার মৃত্যু হলে পর তাঁর পদে বস্রা-নিবাসী সেরহের পুত্র যোবব রাজত্ব করেন।
{1:45} আর যোববের মৃত্যুর পর তৈমন দেশীয় হূশম তাঁর পদে রাজত্ব করেন।
{1:46} আর হূশম মারা যাওয়ার পর বদদের পুত্র যে হদদ্‌ মোয়াব দেশে মাদিয়ানকে আঘাত করেছিলেন, তিনি তাঁর পদে রাজত্ব করেন; তাঁর রাজধানীর নাম অবীৎ ছিল।
{1:47} আর হদদ্‌ ইন্তেকাল করলে মস্রেকা-নিবাসী সম্ল তাঁর পদে রাজত্ব করেন।
{1:48} আর সম্ল ইন্তেকাল করলে পর ফোরাত নদীর নিকটবর্তী রহোবোৎ-নিবাসী তালুত তাঁর পদে রাজত্ব করেন।
{1:49} আর তালুতের মৃত্যু হলে অক্‌বোরের পুত্র বাল্‌-হানন তাঁর পদে রাজত্ব করেন।
{1:50} আর বাল্‌হানন মারা যাওয়ার পর হদদ তাঁর পদে রাজত্ব করেন, তাঁর রাজধানীর নাম পায় ও স্ত্রীর নাম মহেটবেল; সে মট্রেদের কন্যা ও মেষাহবের দৌহিত্রী।
{1:51} পরে হদদ ইন্তেকাল করলেন।
{1:52} ইদোমের দলপতিদের নাম; দলপতি তিম্না, দলপতি অলিয়া, দলপতি যিথেৎ, দলপতি অহলীবামা, দলপতি এলা, দলপতি পীনোন,
{1:53} দলপতি কনস, দলপতি তৈমন, দলপতি মিব্‌সর,
{1:54} দলপতি মগ্‌দীয়েল, দলপতি ঈরম; এঁরা ইদোমের দলপতি।
{i2:1} হযরত ইয়াকুবের বংশধর
{2:1} ইসরাইলের পুত্ররা হল রূবেণ, শিমিয়োন লেবি ও এহুদা, ইষাখর ও সবূলূন,
{2:2} দান, ইউসুফ ও বিন্‌ইয়ামীন, নপ্তালি, গাদ ও আশের।
{2:3} এহুদার পুত্ররা হল এর, ওনন ও শেলা; তাঁর এই তিন পুত্র কেনানীয়া বৎশূয়ার গর্ভে জন্মেছিল। এহুদার জ্যেষ্ঠ পুত্র এর মাবুদের দৃষ্টিতে দুষ্ট হওয়াতে তিনি তাকে মেরে ফেললেন।
{2:4} পরে এহুদার পুত্রবধূ তামর তার ঔরসে পেরস ও সেরহকে প্রসব করলো; সবসুদ্ধ এহুদার পাঁচ পুত্র।
{2:5} পেরসের পুত্র হিষ্রোণ ও হামূল।
{2:6} সেরহের পুত্র শিম্রি, এথন হেমন, কলকোল ও দারা, সবসুদ্ধ পাঁচ জন।
{2:7} কর্মির পুত্র আখন বর্জিত দ্রব্যের বিষয়ে বিশ্বাস ভঙ্গ করে ইসরাইলের দুষ্টক্ষত হিসেবে অভিহিত হয়েছিল।
{2:8} এথনের পুত্র অসরিয়।
{2:9} আর হিষ্রোণের ঔরসজাত পুত্র যিরহমেল, রাম ও কালুবায়।
{2:10} রামের পুত্র অম্মীনাদব ও অম্মীনাদবের পুত্র এহুদা-সন্তানদের নেতা নহশোন।
{2:11} আর নহশোনের পুত্র সল্‌মোন ও সলমোনের পুত্র বোয়স।
{2:12} বোয়সের পুত্র ওবেদ ও ওবেদের পুত্র ইয়াসি।
{2:13} ইয়াসির জ্যেষ্ঠ পুত্র ইলীয়াব, দ্বিতীয় অবীদানব, তৃতীয়, শম্ম,
{2:14} চতুর্থ নথনেল, পঞ্চম রদ্দয়,
{2:15} ষষ্ঠ ওৎসম, সপ্তম দাউদ।
{2:16} আর তাঁদের বোন সরূয়া ও অবীগল। সরূয়ার তিন জন পুত্র হল অবীশয়, যোয়াব ও অসাহেল।
{2:17} আর অবীগলের পুত্র অমাসা; সেই অমাসার পিতা ইসমাইলীয় যেথর।
{2:18} আর হিষ্রোণের পুত্র কালুত তার স্ত্রী অসূবার গর্ভে ও যিরিয়োতের গর্ভে কয়েকটি সন্তানের জন্ম দিল। অসূবার পুত্ররা হল যেশর, শোবব ও অর্দোন।
{2:19} পরে অসূবার মৃত্যু হলে কালুত ইফ্রাথাকে বিয়ে করলো। সে তার ঔরসে হূরকে প্রসব করলো।
{2:20} হূরের পুত্র ঊরি, ঊরির পুত্র বৎসলেল।
{2:21} পরে হিষ্রোণ গিলিয়দের পিতা মাখীরের কন্যার কাছে গমন করলো, ষাট বছর বয়সে সে তাকে বিয়ে করলো, তাতে সে স্ত্রী তার ঔরসে সগূবকে প্রসব করলো।
{2:22} সগূবের পুত্র যায়ীর, গিলিয়দ দেশে তাঁর তেইশটি নগর ছিল।
{2:23} আর গশূর ও অরাম তাদের থেকে যায়ীরের সমস্ত গ্রাম অধিকার করলো এবং সেই সঙ্গে কনাৎ ও তার সমস্ত উপনগর অর্থাৎ ষাট নগর নিল। এরা সকলে গিলিয়দের পিতা মাখীরের সন্তান।
{2:24} হিষ্রোণ কালুত-ইফ্রাথায় মারা যাওয়ার পর হিষ্রোণের স্ত্রী অবিয়া তাঁর জন্য তকোয়ের পিতা অস্‌হূরকে প্রসব করলো।
{2:25} হিষ্রোণের জ্যেষ্ঠ পুত্র যিরহমেলের এসব সন্তান; জ্যেষ্ঠ পুত্র রাম, পরে বূনা, ওরণ, ওৎসম ও অহিয়।
{2:26} অটারা নামে যিরহমেলের অন্য এক জন স্ত্রী ছিল, সে ওনমের মাতা।
{2:27} যিরহমেলের জ্যেষ্ঠ পুত্র রামের সন্তান মাষ, যামীন ও একর।
{2:28} ওনমের সন্তান শম্ময় ও যাদা এবং শম্ময়ের সন্তান নাদব ও অবীশূর।
{2:29} অবীশূরের স্ত্রীর নাম অবীহয়িল; সে তার ঔরসে অহবান ও মোলীদকে প্রসব করলো।
{2:30} নাদবের পুত্র সেলদ ও অপ্পয়িম, কিন্তু সেলদ অপুত্রক হয়ে ইন্তেকাল করলো।
{2:31} অপ্পয়িমের পুত্র যিশী ও যিশীর পুত্র শেশন ও শেশনের পুত্র অহলয়।
{2:32} শম্ময়ের ভাই যাদার পুত্র যেথর ও যোনাথন; যেথর অপুত্রক হয়ে ইন্তেকাল করলেন।
{2:33} যোনাথনের পুত্র পেলৎ ও সাসা। এরা যিরহমেলের সন্তান।
{2:34} শেশনের পুত্র ছিল না, কেবল কন্যা ছিল, আর যার্হা নামে শেশনের এক জন মিসরীয় গোলাম ছিল।
{2:35} পরে শেশন তার গোলাম যার্হার সঙ্গে তার কন্যার বিয়ে দিল, আর সে তার ঔরসে অত্তয়কে প্রসব করলো।
{2:36} অত্তয়ের পুত্র নাথন, নাথনের পুত্র সাবদ;
{2:37} সাবদের পুত্র ইফ্‌লল, ইফ্‌লনের পুত্র ওবেদ;
{2:38} ওবেদের পুত্র যেহূ, যেহূর পুত্র অসরিয়;
{2:39} অসরিয়ের পুত্র হেলস। হেলসের পুত্র ইলীয়াসা;
{2:40} ইলীয়াসার পুত্র সিস্‌ময়,
{2:41} সিস্‌ময়ের পুত্র শল্লুম; শল্লুমের পুত্র যিকমিয় ও যিকমিয়ের পুত্র ইলীশামা।
{2:42} যিরহমেলের ভাই কালুতের সন্তান; তার জ্যেষ্ঠ পুত্র মেশা, সে সীফের পিতা; এবং হেবরনের পিতা মারেশার সন্তানেরা।
{2:43} আর হেবরনের পুত্র কারুন, তপূহ, রেকম ও শেমা।
{2:44} শেমার পুত্র যর্কিয়মের পিতা রহম।
{2:45} রেকমের পুত্র শম্ময়। আর শম্ময়ের পুত্র মায়োন এবং মায়োন বৈৎ-সুরের পিতা।
{2:46} আর কালুতের উপপত্নী ঐফা হারণ, মোৎসা ও গাসেসকে প্রসব করলো এবং হারণের পুত্র গাসেস।
{2:47} আর যেহদয়ের পুত্র রেগম, যোথম, গেসন, পেলট, ঐফা ও শাফ।
{2:48} কালুতের উপপত্নী মাখা শেবরকে ও তির্হনঃকে প্রসব করলো।
{2:49} আরও সে মদ্‌মন্নার পিতা শাফ এবং মক্‌বেনার ও গিবিয়ার পিতা শিবাকে প্রসব করলো; আর কালুতের কন্যার নাম অক্‌ষা।
{2:50} কালুতের পুত্ররা হল ইফ্রাথার জ্যেষ্ঠ পুত্র বিন্‌হূর; কিরিয়ৎ-যিয়ারীমের পিতা শোবল।
{2:51} বেথেলহেমের পিতা শল্‌ম, বৈৎ-গাদেরের পিতা হারেফ।
{2:52} আর কিরিয়ৎ-যিয়ারীমের পিতা শোবলের পুত্র হরোয়া, মনূহোতের অর্ধাংশ।
{2:53} আর কিরিয়ৎ-যিয়ারীমের গোষ্ঠী, যিত্রীয়, পূথীয়, শূমাথীয় ও মিশ্রায়ীয়রা, এদের থেকে সরাথীয় ও ইষ্টায়োলীয়েরা জন্মগ্রহণ করলো।
{2:54} শল্‌মের সন্তান বেথেলহেম ও নটোফা-তীয়রা, অট্রোৎ-বেৎযোয়াব ও মনহতীয়দের অর্ধেক লোক, সরায়ীয়।
{2:55} আর যাবেষ-নিবাসী লেখকদের গোষ্ঠী, তিরিয়াথীয়রা, শিমিয়থীয়রা, সূখাথীয়রা। এরা কীনীয় গোষ্ঠী, রেখবকুলের পিতা হম্মতের বংশজাত।
{i3:1} বাদশাহ্‌ দাউদের সন্তানেরা
{3:1} দাউদের এসব পুত্র হেবরনে জন্মগ্রহণ করলো, জ্যেষ্ঠ পুত্র অম্নোন, সে যিষ্রিয়েলীয়া অহীনোয়মের গর্ভজাত; দ্বিতীয় দানিয়াল, সে কর্মিলীয়া অবীগলের গর্ভজাত;
{3:2} তৃতীয় অবশালোম, সে গশূরের ত্‌লময় বাদশাহ্‌র কন্যা মাখার গর্ভজাত;
{3:3} চতুর্থ আদোনিয়, সে গহীতের গর্ভজাত; পঞ্চম শফটিয়, সে অবীটলের গর্ভজাত; ষষ্ঠ যিত্রিয়ম, সে তার স্ত্রী ইগ্লার গর্ভজাত।
{3:4} হেবরনে তাঁর ছয় পুত্র জন্মে এবং দাউদ সেই স্থানে সাত বছর ছয় মাস রাজত্ব করেন, পরে জেরুশালেমে তেত্রিশ বছর রাজত্ব করেন।
{3:5} আর তাঁর এসব পুত্র জেরুশালেমে জন্মে; শিমিয়, শোবব, নাথন ও সোলায়মান, এই চার জন অম্মীয়েলের কন্যা বৎ-সূয়ার সন্তান।
{3:6} আর যিভর, ইলীশামা, ইলীফেলট,
{3:7} নোগহ, নেফগ, যাফিয়,
{3:8} ইলীশামা, ইলীয়াদাও ইলীফেলট, এই নয় জন।
{3:9} এরা সকলে দাউদের পুত্র, উপপত্নীদের সন্তানদের থেকে এরা ভিন্ন; আর তামর এদের বোন।
{3:10} সোলায়মানের পুত্র রহবিয়াম; তাঁর পুত্র অবিয়; তাঁর পুত্র আসা; তাঁর পুত্র যিহোশাফট;
{3:11} তাঁর পুত্র যোরাম; তাঁর পুত্র অহসিয়; তাঁর পুত্র যোয়াশ;
{3:12} তাঁর পুত্র অমৎসিয়; তাঁর পুত্র অসরিয়; তাঁর পুত্র যোথম;
{3:13} তাঁর পুত্র আহস; তাঁর পুত্র হিষ্কিয়; তাঁর পুত্র মানশা;
{3:14} তাঁর পুত্র আমোন; তাঁর পুত্র যোশিয়।
{3:15} ইউসিয়ার সন্তানেরা হল: জ্যেষ্ঠ যোহানন, দ্বিতীয় যিহোয়াকীম, তৃতীয় সিদিকিয়, চতুর্থ শল্লুম;
{3:16} এবং যিহোয়াকীমের পুত্র যিকনিয়, অপর পুত্র সিদিকিয়।
{3:17} বন্দী যিকোনিয়ের সন্তানেরা হল: তাঁর পুত্র শল্টীয়েল,
{3:18} আর মল্‌কীরাম, পদায়, শিনৎসর, যিকমিয়, হোশামা ও নদবিয়।
{3:19} পদায়ের সন্তান সরুব্বাবিল ও শিমিয়ি; এবং সরুব্বাবিলের সন্তান মশুল্লম ও হনানিয়, আর শলোমীৎ তাদের বোন।
{3:20} আর হশুবা ওহেল, বেরিখিয়, হসদিয় ও যুশব-হেষদ, এই পাঁচ জন।
{3:21} আর হনানিয়ের সন্তানেরা হল: পলটিয় ও যিশায়াহ; রফায়ের পুত্ররা অর্ণনের পুত্ররা, ওবদিয়ের পুত্ররা, শখনিয়ের পুত্ররা।
{3:22} শখনিয়ের সন্তানেরা হল: শমরিয়; আর শময়িয়ের সন্তান — হটূশ, যিগাল, বারীহ, নিয়রিয়, শাফট, এই ছয় জন।
{3:23} আর নিয়রিয়ের সন্তানেরা হল: ইলীয়ৈনয়, হিষ্কিয় ও অস্রীকাম, এই তিন জন।
{3:24} আর ইলীয়ৈনয়ের সন্তানেরা হল: হোদবিয়, ইলীয়াশীব, পলায়ঃ অক্কুব, যোহানন, দলায় ও অনানি, এই সাত জন।
{i4:1} এহুদার বংশধর
{4:1} এহুদার সন্তানেরা হল: পেরস, হিষ্রোণ, কর্র্মী, হূর ও শোবল।
{4:2} আর শোবলের সন্তান রায়া, রায়ার সন্তান যহৎ ও যহতের সন্তান অহূময় ও লহদ; এসব সরাথীয় গোষ্ঠী।
{4:3} আর এসব ঐটমের পিতার সন্তান — যিষ্রিয়েল, যিশ্মা, যিদ্‌বশ; তাঁদের বোনের নাম হৎসলিল-পোনী।
{4:4} আর গাদোরের পিতা পনূয়েল ও হূশের পিতা এসর। এরা বেথেলহেমের পিতা ইফ্রাথার জ্যেষ্ঠ পুত্র হূরের সন্তান।
{4:5} তকোয়ের পিতা অসহূরের দুই স্ত্রী ছিল, হিলা ও নারা।
{4:6} নারা তার ঔরসে অহুষম, হেফর, তৈমিনি ও অহষ্টরিকে প্রসব করলো। এসব নারার সন্তান।
{4:7} আর হিলার সন্তান সেরৎ, যিৎসোহর ও ইৎনন।
{4:8} আর হক্কোষের সন্তান — আনূব ও সোবেবা এবং হারুমের পুত্র অহর্হলের গোষ্ঠী সকল।
{4:9} আর যাবেষ তাঁর ভাইদের মধ্যে সবচেয়ে সম্ভ্রান্ত ছিলেন; তাঁর মা তাঁর নাম যাবেষ রেখে বলেছিলেন, আমি তো দুঃখেতে প্রসব করলাম।
{4:10} আর যাবেষ ইসরাইলের আল্লাহ্‌কে ডাকলেন, বললেন, আহা, তুমি সত্যিই আমাকে দোয়া কর, আমার অধিকার বৃদ্ধি কর ও তোমার হাত আমার সঙ্গে সঙ্গে থাকুক; আর আমি যেন দুঃখ না পাই, এজন্য মন্দ থেকে আমাকে রক্ষা কর। তাতে আল্লাহ্‌ তাঁর যাচিত বিষয় দান করলেন।
{4:11} শূহের ভাই কলূবের পুত্র মহীর, সে ইষ্টোনের পিতা।
{4:12} ইষ্টোনের পুত্র বৈৎরাফা ও পাসেহ এবং ঈরনাহসের পিতা তহিন্ন; এরা সকলে রেকার লোক।
{4:13} আর কনসের পুত্র অৎনীয়েল ও সরায় এবং অৎনীয়েলের পুত্র হথৎ।
{4:14} আর মিয়োনোথয়ের পুত্র অফ্রা সরায়ের পুত্র শিল্পকারদের উপত্যকা-নিবাসীদের পিতা যোয়াব, কেননা তারা শিল্পকার ছিল।
{4:15} আর যিফুন্নির পুত্র কালেবের সন্তান — ঈরূ, এলা ও নয়ম এবং এলার সন্তানরা ও কনস।
{4:16} আর যিহলিলেলের সন্তান — সীফ, সীফা ও তীরিয় ও অসারেল।
{4:17} আর উযায়েরের সন্তান — যেথর, মেরদ, এফর ও যালোন এবং (মেরদের মেস্রীয়া স্ত্রীর) গর্ভে মরিয়ম, শম্ময় ও ইষ্টিমোয়ের পিতা যিশবহ জন্ম লাভ করলো।
{4:18} আর তার ইহুদীয়া স্ত্রী গদোরের পিতা ইয়ারুদ, সোখোর পিতা হেবর ও সানোহের পিতা যিকুথীয়েলকে প্রসব করলো। ওরা ফেরাউনের কন্যা বিথিয়ার সন্তান, যাকে মেরদ বিয়ে করেছিল।
{4:19} নহমের বোন হোদিয়ের স্ত্রীর সন্তান গর্মীয় কিয়ীলার পিতা ও মাখাতীয় ইষ্টিমোয়।
{4:20} আর শীমোনের সন্তান — অম্নোন, রিন্ন, বিন্‌-হানন, তীলোন। আর যিশীর সন্তান সোহেৎ ও বিন্‌-সোহেৎ।
{4:21} এহুদার পুত্র শেলার সন্তান — লেকার পিতা এর ও মারেশার পিতা লাদা এবং অসবেয়ের কুলজাত যে লোকেরা মসীনার কাপড় বুনত, তাদের সকল গোষ্ঠী,
{4:22} আর যোকীম ও কোষেবার লোক এবং যোয়াশ ও সারফ নামে যোয়াবের দুই শাসনকর্তা ও যাশূবিলেহম। এই অতি পুরানো কথা।
{4:23} এরা কুমার ছিল এবং নতায়ীমে ও গদেরায় বাস করতো; তারা রাজকার্য করার জন্য সেই স্থানে তাঁর কাছে বাস করতো।
{i4:24} শিমিয়োনের বংশ-তালিকা
{4:24} শিমিয়োনের সন্তান — নমূয়েল, যামীন,
{4:25} যারীব, সেরহ, শৌল। তার পুত্র শল্লুম, তার পুত্র মিব্‌সম, তার পুত্র মিশ্‌ম।
{4:26} মিশ্‌মের সন্তান — তার পুত্র হম্মুয়েল, তার পুত্র শক্কুর, তার পুত্র শিময়ি।
{4:27} শিময়ির ষোলটি পুত্র ও ছয়টি কন্যা ছিল, কিন্তু তার ভাইদের অনেক সন্তান ছিল না এবং তাদের সমস্ত গোষ্ঠী এহুদা-বংশের লোকদের মত বৃদ্ধি পেল না।
{4:28} তারা বের-শেবাতে, মোলাদাতে, হৎসর-শূয়ালে,
{4:29} বিলহাতে, এৎসমে, তোলদে,
{4:30} বথূয়েলে, হর্মাতে, সিক্লগে, বৈৎ-মর্কাবোতে, হৎসর-সূষীমে,
{4:31} বৈৎ-বিরীতে ও শারয়িমে বাস করতো; দাউদের রাজত্ব পর্যন্ত তাদের এই সব নগর ছিল।
{4:32} আর তাদের গ্রাম ঐটম, ঐন, রিম্মোণ, তোখেন ও আশন, পাঁচটি নগর;
{4:33} আর বাল পর্যন্ত এসব নগরের চারপাশের সমস্ত গ্রাম তাদের ছিল। এসব তাদের নিবাস স্থান, আর তাদের নিজের খান্দাননামা আছে।
{4:34} আর মশোবর, যম্লেক, অমৎসিয়ের পুত্র যোশঃ,
{4:35} আর যোয়েল এবং অসীয়েলের সন্তান সরায়ের সন্তান যোশিবিয়ের সন্তান যেহূ;
{4:36} আর ইলিয়ৈনয়, ইয়াকুবা, যিশোহায়, অসায়, অদীয়েল, যিশীমীয়েল ও বনায়;
{4:37} এবং শময়িয়ের সন্তান শিম্রির সন্তান যিদয়িয়ের সন্তান অলোনের সন্তান শিফির সন্তান সীষঃ;
{4:38} স্ব স্ব নামে উল্লিখিত এই লোকেরা যার যার গোষ্ঠীর মধ্যে নেতা ছিল এবং এদের সকল পিতৃকুল অতিশয় বৃদ্ধি পেল।
{4:39} তারা তাদের পশুপালের জন্য চরাণির সন্ধানে গদোরের প্রবেশ স্থানে উপত্যকার পূর্বপার্শ্ব পর্যন্ত গেল।
{4:40} তারা বহু ঘাসসহ উত্তম চরাণ ক্ষেত পেল, আর সে দেশ প্রশস্ত, প্রশান্ত ও নির্বিরোধ ছিল; কারণ হাম বংশীয়েরা আগে সেই স্থানে বাস করতো।
{4:41} এহুদার হিষ্কিয় বাদশাহ্‌র সময়ে যার যার নামে লেখা ঐ লোকেরা গিয়ে সেই লোকদের তাঁবু ও সেখানে পাওয়া মিয়ূনীয়দের আক্রমণ করে নিঃশেষে বিনষ্ট করলো; আজও তেমনি আছে; পরে তারা তাদের পরিবর্তে বসতি করলো, কেননা সেই স্থানে তাদের পালের জন্য চরাণভূমি ছিল।
{4:42} আর তাদের কতগুলো লোক, অর্থাৎ শিমিয়োন-সন্তানদের মধ্যে পাঁচ শত লোক যিশীর সন্তান পলটিয়, নিয়রিয়, রফায়িয় ও উষীয়েলকে সেনাপতি করে সেরীয় পর্বতে গেল।
{4:43} আর আমালেকীয়দের যে লোকেরা পালিয়ে গিয়ে রক্ষা পেয়েছিল, তাদের আক্রমণ করে সেই স্থানে বসতি করলো; আজও তারা সেখানে বসতি করছে।
{i5:1} রূবেণের বংশ-তালিকা
{5:1} ইসরাইলের জ্যেষ্ঠ পুত্র রূবেণের সন্তান — রূবেণ জ্যেষ্ঠ ছিলেন বটে, কিন্তু তিনি তাঁর পিতার বিছানা নাপাক করেছিলেন, এজন্য তাঁর জ্যেষ্ঠাধিকার ইসরাইলের পুত্র ইউসুফের সন্তানদের দেওয়া হয়, তাই খান্দাননামায় তার স্থান জ্যেষ্ঠাধিকার অনুসারে উল্লেখ করা হয় না।
{5:2} যদিও এহুদা তার ভাইদের মধ্যে পরাক্রমী হল এবং তার বংশ থেকে নায়ক উৎপন্ন হলেন, কিন্তু জ্যেষ্ঠাধিকার ইউসুফের হল।
{5:3} ইসরাইলের জ্যেষ্ঠ পুত্র রূবেণের সন্তান — হনোক ও পল্লু, হিষ্রোণ ও কর্মী।
{5:4} যোয়েলের সন্তান — তার পুত্র শিময়িয়, তার পুত্র গোগ, তার পুত্র শিমিয়ি;
{5:5} তার পুত্র মিকাহ্‌, তার পুত্র রায়া, তার পুত্র বাল;
{5:6} তার পুত্র বেরা; একে আসেরিয়ার বাদশাহ্‌ তিল্‌গৎ-পিলনেষর বন্দী করে নিয়ে গেলেন; সে রূবেণীয়দের নেতা ছিল।
{5:7} যখন তাদের খান্দাননামা লেখা হল, তখন নিজ নিজ গোষ্ঠী অনুসারে এই ভাইয়েরা উল্লিখিত হল; প্রধান যিয়ীয়েল ও জাকারিয়া,
{5:8} আর যোয়েলের সন্তান শেমার সন্তান আসসের সন্তান বেলা; সে অরোয়েরে নবো ও বাল্‌-মিয়োন পর্যন্ত বাস করতো।
{5:9} আর পূর্ব দিকে সে ফোরাত নদী থেকে (বিস্তৃত) মরুভূমির প্রবেশস্থান পর্যন্ত বাস করতো; কেননা গিলিয়দ দেশে তাদের সমস্ত পশু বৃদ্ধি পেয়েছিল।
{5:10} আর তালুতের সময়ে তারা হাগরীয়দের সঙ্গে যুদ্ধ করলো এবং এরা তাদের হাতে পরাজিত হল; আর তারা এদের তাঁবুতে গিলিয়দের পূর্ব দিকে সর্বত্র বসতি করলো।
{i5:11} গাদের বংশ-তালিকা
{5:11} আর গাদ-বংশের লোকেরা তাদের সম্মুখে সলখা পর্যন্ত বাশন দেশে বাস করতো।
{5:12} প্রধান যোয়েল, শাফম দ্বিতীয়, আর যানয় ও শাফট, এরা বাশনে থাকতো।
{5:13} আর তাদের পিতৃকুলজাত জ্ঞাতি মিকাইল, মশুল্লম, শেবা যোরায়, যাকন, সীয় ও এবর, এই সাত জন।
{5:14} বূষের সন্তান যহদোর সন্তান যিশীশয়ের সন্তান মিকাইলের সন্তান গিলিয়দের সন্তান যারোহের সন্তান হূরির সন্তান যে অবীহয়িল, তারা সেই অবীহয়িলের সন্তান।
{5:15} গূনির সন্তান অব্দিয়েলের সন্তান অহি তাদের পিতৃকুলের প্রধান ছিল।
{5:16} তারা গিলিয়দের বাশনে ও সেখানকার উপনগরগুলো এবং তাদের সীমা পর্যন্ত শারোণের সমস্ত পরিসরে বাস করতো।
{5:17} এহুদার বাদশাহ্‌ যোথ ও ইসরাইলের বাদশাহ্‌ ইয়ারাবিমের সময়ে তাদের সকলের খান্দাননামা লেখা হয়েছিল।
{5:18} রূবেণ-বংশের লোকদের, গাদীয়দের ও মানশার অর্ধবংশের মধ্যে ঢাল ও তলোয়ার ধারণে ও ধনুক ব্যবহারে সমর্থ, যুদ্ধে নিপুণ চুয়াল্লিশ হাজার সাত শত ষাট জন শক্তিশালী পুরুষ যুদ্ধযাত্রা করতে সমর্থ ছিল।
{5:19} তারা হাগরীয়দের সঙ্গে এবং যিটূর, নাফীশ ও নোদবের সঙ্গে যুদ্ধ করলো।
{5:20} তারা তাদের বিরুদ্ধে সাহায্য পেল; তাতে হাগরীয়েরা ও তাদের সঙ্গী সমস্ত লোককে তাদের হাতে তুলে দেওয়া হল, কেননা তারা যুদ্ধে আল্লাহ্‌র কাছে মুনাজাত করেছিল, আর তিনি তাদের মুনাজাত শুনলেন, যেহেতু তারা তাঁর উপর ভরসা করেছিল।
{5:21} আর তারা ওদের পশুধন, অর্থাৎ পঞ্চাশ হাজার উট, আড়াই লক্ষ ভেড়া, দুই হাজার গাধা এবং এক লক্ষ মানুষ নিয়ে গেল।
{5:22} বাস্তবিক, অনেকে নিহত হল, কারণ ঐ যুদ্ধ আল্লাহ্‌ থেকে হয়েছিল। আর তারা বন্দীত্বের সময় পর্যন্ত ওদের স্থানে বাস করলো।
{i5:23} মানশা-গোষ্ঠীর অর্ধেক লোকের বংশ-তালিকা
{5:23} আর মানশার অর্ধেক বংশের সন্তানরা সেই দেশে বাস করতো; তারা বৃদ্ধি পেয়ে বাশন থেকে বাল-হর্মোণ, সনীর ও হর্মোণ পর্বত পর্যন্ত বিস্তৃত হয়েছিল।
{5:24} এসব লোক তাদের পিতৃকুলপতি ছিলেন; এফর, যিশী, ইলীয়েল, অস্রীয়েল, ইয়ারমিয়া, হোদবিয় ও যহদীয়েল, এসব বলবান বীর ও বিখ্যাত লোক নিজ নিজ পিতৃকুলের প্রধান ছিলেন।
{5:25} তারা তাদের পূর্বপুরুষদের আল্লাহ্‌র বিরুদ্ধে বিশ্বাস ভঙ্গ করে করলো এবং আল্লাহ্‌ সেই দেশীয় যে জাতিদের তাদের সম্মুখ থেকে ধ্বংস করেছিলেন, তারা তাদের দেবতাদের পিছনে চলে জেনাকারী হল।
{5:26} তাতে ইসরাইলের আল্লাহ্‌ আসেরিয়ার বাদশাহ্‌ পূলের মন, আসেরিয়ার বাদশাহ্‌ তিল্‌গৎ-পিলনেষরের মন উত্তেজিত করলেন, আর তিনি তাদের অর্থাৎ রূবেণীয় ও গাদীয়দেরকে এবং মানশার অর্ধেক বংশকে নিয়ে গিয়ে হেলহে, হাবোরে, হারাতে ও গোষন নদীতীরে উপস্থিত করলেন; আজও তারা সেই স্থানে আছে।
{i6:1} লেবির বংশ-তালিকা
{6:1} লেবির সন্তান গের্শোন, কহাৎ ও মরারি।
{6:2} কহাতের সন্তান, অম্রাম, যিষ্‌হর, হেবরন ও উষীয়েল।
{6:3} ইমরানের সন্তান হারুন, মূসা এবং মরিয়ম; আর হারুনের সন্তান নাদব ও অবীহূ, ইলিয়াসর ও ঈথামর।
{6:4} ইলিয়াসরের পুত্র পীনহস, পীনহসের পুত্র অবিশূয়,
{6:5} অবিশূয়ের পুত্র বুক্কি, বুক্কির পুত্র উষি,
{6:6} উষির পুত্র সরহিয়, সরহিয়ের পুত্র মরায়োৎ,
{6:7} মরায়োতের পুত্র অমরিয়, অমরিয়ের পুত্র অহীটূব,
{6:8} অহীটূবের পুত্র সাদোক, সাদোকের পুত্র অহীমাস,
{6:9} অহীমাসের পুত্র অসরিয়, অসরিয়ের পুত্র যোহানন,
{6:10} যোহাননের পুত্র অসরিয়; ইনি জেরুশালেমে সোলায়মানের নির্মিত গৃহে ইমামের কাজ করতেন।
{6:11} আর অসরিয়ের পুত্র অমরিয়, অমরিয়ের পুত্র অহীটূব,
{6:12} অহীটূবের পুত্র সাদোক, সাদোকের পুত্র শল্লুম,
{6:13} শল্লুমের পুত্র হিল্কিয়, হিল্কিয়ের পুত্র অসরিয়,
{6:14} অসরিয়ের পুত্র সরায় ও সরায়ের পুত্র যিহোষাদক।
{6:15} যে সময়ে মাবুদ বখতে-নাসারের হাত দিয়ে এহুদা ও জেরুশালেমের লোকদের নিয়ে গেলেন, সেই সময় এই যিহোষাদকও গেলেন।
{6:16} লেবির সন্তান গের্শোম, কহাৎ ও মরারি।
{6:17} আর গের্শোমের সন্তানদের নাম এই: লিব্‌নি ও শিমিয়ি।
{6:18} আর কহাতের সন্তান অম্রাম, যিষ্‌হর, হেবরন ও উষীয়েল।
{6:19} মরারির সন্তান মহলি ও মূশি। নিজ নিজ পিতৃকুল অনুসারে এসব লেবীয়দের গোষ্ঠী।
{6:20} গের্শোমের (সন্তান); তাঁর পুত্র লিব্‌নি,
{6:21} তাঁর পুত্র যহৎ, তাঁর পুত্র সিম্ম, তাঁর পুত্র যোয়াহ, তাঁর পুত্র ইদ্দো, তাঁর পুত্র সেরহ, তাঁর পুত্র যিয়ত্রয়।
{6:22} কহাতের সন্তান — তাঁর পুত্র অম্মীনাদব, তাঁর পুত্র কারুন, তাঁর পুত্র অসীর,
{6:23} তাঁর পুত্র ইলকানা, তাঁর পুত্র ইবীয়াসফ, তাঁর পুত্র অসীর,
{6:24} তাঁর পুত্র তহৎ, তাঁর পুত্র ঊরীয়েল, তাঁর পুত্র ঊষিয়, তাঁর পুত্র শৌল।
{6:25} ইল্‌কানার সন্তান অমাসয় ও অহীমোৎ।
{6:26} ইল্‌কানা; ইল্‌কানার সন্তান তাঁর পুত্র সোফী, তাঁর পুত্র নহৎ,
{6:27} তাঁর পুত্র ইলীয়াব, তাঁর পুত্র যিরোহম, তাঁর পুত্র ইল্‌কানা।
{6:28} শামুয়েলের সন্তান, তাঁর জ্যেষ্ঠ পুত্র (যোয়েল) ও দ্বিতীয় অবিয়।
{6:29} মরারির সন্তান মহলি, তাঁর পুত্র লিব্‌নি, তাঁর পুত্র শিমিয়ি, তাঁর পুত্র উষঃ,
{6:30} তাঁর পুত্র শিমিয়, তাঁর পুত্র হগিয়, তাঁর পুত্র অসায়।
{i6:31} এবাদতখানায় গজলের কাজে নিযুক্ত লোকেরা
{6:31} শরীয়ত-সিন্দুক নির্দিষ্ট স্থানে স্থাপিত হওয়ার পর দাউদ কিছু লোককে মাবুদের গৃহে গজলের কাজে নিযুক্ত করলেন।
{6:32} তারা সোলায়মান যে পর্যন্ত জেরুশালেমে মাবুদের গৃহ নির্মাণ না করেন, সে পর্যন্ত তাঁরা জমায়েত-তাঁবুরূপ শরীয়ত-তাঁবুর সম্মুখে গজল পরিবেশন করে পরিচর্যা করতেন ও নিজ নিজ পালা অনুসারে নিজ নিজ কাজে নিযুক্ত থাকতেন।
{6:33} সেই নিযুক্ত লোকেরা ও তাঁদের সন্তানরা এই — কহাতীয়দের সন্তানদের মধ্যে হেমন গায়ক, তিনি যোয়েলের পুত্র;
{6:34} ইনি শামুয়েলের পুত্র, ইনি ইল্‌কানার পুত্র; ইনি যিরোহমের পুত্র, ইনি ইলীয়েলের পুত্র, ইনি তোহের পুত্র,
{6:35} ইনি সূফের পুত্র, ইনি ইল্‌কানার পুত্র, ইনি মাহতের পুত্র, ইনি অমাসয়ের পুত্র,
{6:36} ইনি ইল্‌কানার পুত্র, ইনি যোয়েলের পুত্র, ইনি অসরিয়ের পুত্র, ইনি সফনিয়ের পুত্র,
{6:37} ইনি তহতের পুত্র, ইনি অসীরের পুত্র, ইনি ইবীয়াসফের পুত্র, ইনি কারুনের পুত্র,
{6:38} ইনি যিষহরের পুত্র, ইনি কহাতের পুত্র, ইনি লেবির পুত্র, ইনি ইসরাইলের পুত্র।
{6:39} হেমনের ভাই আসফ, তিনি তাঁর ডান দিকে দাঁড়াতেন; সেই আসফ বেরিখিয়ের পুত্র, ইনি শিমিয়ের পুত্র,
{6:40} ইনি মিকাইলের পুত্র, ইনি বাসেয়ের পুত্র, ইনি মল্কিয়ের পুত্র,
{6:41} ইনি ইৎনির পুত্র, ইনি সেরহের পুত্র, ইনি অদায়ার পুত্র,
{6:42} ইনি এথনের পুত্র, ইনি সিম্মের পুত্র, ইনি শিমিয়ির পুত্র,
{6:43} ইনি যহতের পুত্র, ইনি গের্শোমের পুত্র, ইনি লেবির পুত্র।
{6:44} এঁদের ভাইয়েরা মরারি-সন্তানেরা এঁদের বাম দিকে দাঁড়াতেন; এথন কীশির পুত্র, ইনি অব্দির পুত্র, ইনি মল্লুকের পুত্র,
{6:45} ইনি হশবিয়ের পুত্র, ইনি, অমৎসিয়ের পুত্র, ইনি হিল্কিয়ের পুত্র,
{6:46} ইনি অম্‌সির পুত্র, ইনি বানির পুত্র, ইনি শেমরের পুত্র,
{6:47} ইনি মহলির পুত্র, ইনি মূশির পুত্র, ইনি মরারির পুত্র, ইনি লেবির পুত্র।
{6:48} তাঁদের ভাই অন্যান্য লেবীয়দেরকে আল্লাহ্‌র গৃহরূপ শরীয়ত-তাঁবুর সমস্ত সেবাকর্মের জন্য দেওয়া হয়েছিল।
{6:49} কিন্তু হারুন ও তাঁর পুত্ররা পোড়ানো-কোরবানী কোরবানগাহ্‌র ও ধূপগাহের উপরে উপহার পোড়াতেন, আল্লাহ্‌র গোলাম মূসার সমস্ত হুকুম অনুসারে মহা পবিত্র স্থানের সমস্ত কাজ এবং ইসরাইলের জন্য কাফ্‌ফারা করতেন।
{6:50} হারুনের সন্তানেরা হলেন: তাঁর পুত্র ইলিয়াসর, তাঁর পুত্র পীনহস, তাঁর পুত্র অবীশয়,
{6:51} তাঁর পুত্র বুক্কি, তাঁর পুত্র উষি, তাঁর পুত্র সরাহিয়,
{6:52} তাঁর পুত্র মরায়োৎ, তাঁর পুত্র অমরিয়, তাঁর পুত্র অহীটূব,
{6:53} তাঁর পুত্র সাদোক, তাঁর পুত্র অহীমাস।
{i6:54} লেবীয়দের অধিকারের জায়গা-জমি
{6:54} আর তাঁদের সীমার মধ্যে শিবিরের সন্নিবেশ অনুসারে এসব তাঁদের বাসস্থান; কহাতীয় গোষ্ঠীভুক্ত হারুন-সন্তানদের অধিকার এই, বাস্তবিক তাঁদের জন্য (প্রথম) গুলিবাঁট হল।
{6:55} ফলত তাঁদেরকে এহুদা-দেশস্থ হেবরন ও তার চারদিকের চারণ-ভূমি দেওয়া গেল।
{6:56} কিন্তু সেই নগরের ক্ষেত ও সমস্ত গ্রাম যিফুন্নির পুত্র কালুতকে দেওয়া গেল।
{6:57} আর হারুন-সন্তানদেরকে আশ্রয়-নগর হেবরন, আর চারণ-ভূমির সঙ্গে লিব্‌না এবং যত্তীর ও চারণ-ভূমির সঙ্গে ইষ্টিমোয়,
{6:58} চারণ-ভূমির সঙ্গে হিলেন, চারণ-ভূমির সঙ্গে দবীর,
{6:59} চারণ-ভূমির সঙ্গে আশন, চারণ-ভূমির সঙ্গে বৈৎশেমশ;
{6:60} এবং বিন্‌ইয়ামীন-বংশ থেকে চারণ-ভূমির সঙ্গে সেবা, চারণ-ভূমির সঙ্গে আলেমৎ ও চারণ-ভূমির সঙ্গে অনাথোৎ দেওয়া গেল, সবসুদ্ধ তাঁদের গোষ্ঠী অনুসারে তাঁদের তেরটি নগর হল।
{6:61} আর কহাতের অবশিষ্ট সন্তানদেরকে বংশের গোষ্ঠী থেকে, অর্ধবংশ অর্থাৎ মানশার অর্ধেক থেকে, গুলিবাঁট দ্বারা দশটি নগর দেওয়া হল।
{6:62} গের্শোমীয়দেরকে স্ব স্ব গোষ্ঠী অনুসারে ইষাখর-বংশ, আশের-বংশ, নপ্তলিবংশ ও বাশনস্থ মানশা-বংশ থেকে তেরটি নগর দেওয়া হল।
{6:63} মরারিয়দেরকে স্ব স্ব গোষ্ঠী অনুসারে রূবেণ-বংশ, গাদ-বংশ ও সবূলূন-বংশ থেকে গুলিবাঁট দ্বারা বারোটি নগর দেওয়া হল।
{6:64} বনি-ইসরাইল লেবীয়দেরকে এসব নগর ও তাদের চারণ-ভূমি দিল।
{6:65} তারা গুলিবাঁট দ্বারা এহুদা-বংশের লোকদের বংশ ও শিমিয়োন সন্তানদের বংশ ও বিন্‌ইয়ামীন সন্তানদের বংশ থেকে স্ব স্ব নামে উল্লিখিত এসব নগর তাদেরকে দিল।
{6:66} কহাতীয়দের কোন কোন গোষ্ঠী আফরাহীম বংশ থেকে যার যার অধিকার হিসেবে নগর পেল।
{6:67} তারা তাদেরকে পর্বতময় আফরাহীম প্রদেশস্থ আশ্রয়-নগর শিখিম ও তার চারণ-ভূমি, আর চারণ-ভূমির সঙ্গে গেষর,
{6:68} চারণ-ভূমির সঙ্গে যক্‌মিয়াম, চারণ-ভূমির সঙ্গে বৈৎ-হোরণ,
{6:69} চারণ-ভূমির সঙ্গে অয়ালোন ও চারণ-ভূমির সঙ্গে গাৎ-রিম্মোণ;
{6:70} এবং মানশার অর্ধেক বংশ থেকে চারণ-ভূমির সঙ্গে আনের, চারণ-ভূমির সঙ্গে বিল্‌য়ম, কহাতের অবশিষ্ট সন্তানদের গোষ্ঠীর জন্য দিল।
{6:71} আর গের্শোমীয়দেরকে মানশার অর্ধবংশের গোষ্ঠী থেকে চারণ-ভূমির সঙ্গে বাশনস্থ গোলান ও চারণ-ভূমির সঙ্গে অষ্টারোৎ;
{6:72} এবং ইষাখরবংশ থেকে চারণ-ভূমির সঙ্গে কেদশ, চারণ-ভূমির সঙ্গে দাবরৎ,
{6:73} চারণ-ভূমির সঙ্গে রামোৎ ও চারণ-ভূমির সঙ্গে আনেম;
{6:74} এবং আশের-বংশ থেকে চারণ-ভূমির সঙ্গে মশাল, চারণ-ভূমির সঙ্গে আব্দোন,
{6:75} চারণ-ভূমির সঙ্গে হূকোক ও চারণ-ভূমির সঙ্গে রহোব;
{6:76} এবং নপ্তালিবংশ থেকে চারণ-ভূমির সঙ্গে গালীলস্থ কেদশ, চারণ-ভূমির সঙ্গে হম্মোন ও চারণ-ভূমির সঙ্গে কিরিয়াথয়িম দেওয়া হল।
{6:77} অবশিষ্ট (লেবীয়দেরকে), মরারির সন্তানদেরকে, সবূলূন-বংশ থেকে চারণ-ভূমির সঙ্গে রিম্মোণো ও চারণ-ভূমির সঙ্গে তাবোর;
{6:78} এবং জেরিকোর কাছে জর্ডানের ওপারে, অর্থাৎ জর্ডানের পূর্বপারে রূবেণ-বংশ থেকে চারণ-ভূমির সঙ্গে মরুভূমিস্থ্থ বেৎসর,
{6:79} চারণ-ভূমির সঙ্গে যাহসা, চারণ-ভূমির সঙ্গে কদেমোৎ ও চারণ-ভূমির সঙ্গে মেফাৎ;
{6:80} এবং গাদবংশ থেকে চারণ-ভূমির সঙ্গে গিলিয়দস্থ রামোৎ, চারণ-ভূমির সঙ্গে মহনয়িম,
{6:81} চারণ-ভূমির সঙ্গে হিষ্‌বোণ ও চারণ-ভূমির সঙ্গে যাসের দেওয়া হল।
{i7:1} ইষাখরের বংশ-তালিকা
{7:1} ইষাখরের সন্তান তোলয় ও পূয়, যাশূব ও শিম্রোণ, এই চার জন।
{7:2} তোলয়ের সন্তান উষি, রফায়, যিরীয়েল, যহময়, যিব্‌সম ও শামুয়েল, এরা তোলয়ের বংশজাত, নিজ নিজ পিতৃকুলের প্রধান ও যার যার সমকালীন লোকদের মধ্যে বলবান বীর ছিল, দাউদের সময়ে তারা সংখ্যায় বাইশ হাজার ছয় শত জন ছিল।
{7:3} উষির সন্তান যিষ্রাহিয়; আর যিষ্রাহিয়ের সন্তান মিকাইল; ওবদিয়, যোয়েল ও যিশিয় — এই পাঁচ জন। এঁরা সকলে প্রধান লোক ছিলেন।
{7:4} এঁদের সমকালে স্ব স্ব পিতৃকুল অনুসারে এঁদের সঙ্গে যুদ্ধ করবার জন্য প্রস্তুত কতগুলো সৈন্যদল ছিল, তাদের জনসংখ্যা ছত্রিশ হাজার; কারণ তাদের অনেক স্ত্রী ও সন্তান ছিল।
{7:5} আর ইষাখরের সমস্ত গোষ্ঠীর মধ্যে তাদের ভাইয়েরা বলবান বীর ছিল, সবসুদ্ধ বংশ-তালিকা অনুসারে গণনা-করা তাদের লোক সাতাশি হাজার ছিল।
{i7:6} বিন্‌ইয়ামীনের বংশ-তালিকা
{7:6} বিন্‌ইয়ামীনের (সন্তান) বেলা, বেখর ও যিদীয়েল — এই তিন জন।
{7:7} বেলার সন্তান ইষ্‌বোণ, উষি, উষীয়েল, যিরেমোৎ ও ঈরী — এই পাঁচ জন। এরা পিতৃকুলের প্রধান ও বলবান বীর ছিল এবং বংশ-তালিকা অনুসারে তাদের সংখ্যা বাইশ হাজার চৌত্রিশ জন।
{7:8} আর বেখরের সন্তান সমীরাঃ, যোয়াশ, ইলীয়েষর, ইলিয়োঐনয়, অম্রি, যিরেমোৎ, অবিয়, অনাথোৎ ও আলেমৎ; এরা সকলেই বেখরের সন্তান।
{7:9} বংশ-তালিকা অনুসারে তাদের পিতৃকুলপতিরা বিশ হাজার দুই শত বলবান বীর ছিল।
{7:10} আর যিদীয়েলের সন্তান বিল্‌হন; বিল্‌হনের সন্তান যিয়ূশ, বিন্‌ইয়ামীন, এহূদ, কেনানা, সেথন, তর্শীশ ও অহীশহর।
{7:11} এরা সকলেই যিদীয়েলের সন্তান, স্ব স্ব পিতৃকুলের প্রধান অনুসারে বলবান বীর ছিল, সৈন্য দলে যুদ্ধে গমনযোগ্য সতেরো হাজার দুই শত লোক।
{7:12} আর ঈরের সন্তান শুপ্পীম ও হুপ্পীম, অহেরের সন্তান হূশীম।
{i7:13} নপ্তালির বংশ-তালিকা
{7:13} নপ্তালির সন্তান যহসিয়েল, গূনি, যেৎসর ও শল্লূম, এরা বিল্‌হার সন্তান।
{i7:14} মানশার বংশ-তালিকা
{7:14} মানশার সন্তান অস্রীয়েল; (তাঁর স্ত্রী) একে প্রসব করলেন। তাঁর অরামীয়া উপপত্নী গিলিয়দের পিতা মাখীরকে প্রসব করলো;
{7:15} আর মাখীর হুপ্পীম ও শুপ্পীমের আত্মীয় এক স্ত্রীকে বিয়ে করলো। আর তার বোনের নাম মাখা। দ্বিতীয়ের নাম সলফাদ, সেই সলফাদের কয়েকটি কন্যা ছিল।
{7:16} মাখীরের স্ত্রী মাখা পুত্র প্রসব করে তার নাম পেরশ রাখল ও তার ভাইয়ের নাম শেরশ এবং এর পুত্রদের নাম ঊলম ও রেকম।
{7:17} আর ঊলমের সন্তান বদান। এসব মানশার পৌত্র মাখীরের পুত্র গিলিয়দের সন্তান।
{7:18} তার বোন হম্মোলেকতের পুত্র ঈশ্‌হোদ, অবীয়েষর ও মহলা।
{7:19} আর শমীদার সন্তান অহিয়ন, শেখম, লিক্‌হি ও অনীয়াম।
{i7:20} আফরাহীমের বংশ-তালিকা
{7:20} আর আফরাহীমের সন্তান শূথেলহ, তার পুত্র বেরদ, তার পুত্র তহৎ, তার পুত্র ইলিয়াদা, তার পুত্র তহৎ,
{7:21} তার পুত্র সাবদ, তার পুত্র শূথেলহ; আর এৎসর ও ইলিয়দ, দেশজাত গাতের লোকেরা তাদেরকে হত্যা করলো; কেননা তারা ওদের পশু হরণ করার জন্য নেমে এসেছিল।
{7:22} তখন তাদের পিতা আফরাহীম অনেক দিন পর্যন্ত শোক করলেন এবং তার ভাইয়েরা তাঁকে সান্ত্বনা দিতে আসলেন।
{7:23} পরে তিনি তাঁর স্ত্রীর কাছে গমন করলেন তাতে তাঁর স্ত্রী গর্ভবতী হয়ে পুত্র প্রসব করলে তিনি তার নাম বরীয় (অমঙ্গল) রাখলেন, কেননা তখন তাঁর বাড়িতে অমঙ্গল ঘটেছিল।
{7:24} আর তাঁর কন্যা শীরা উচ্চতর ও নিম্নতর বৈৎ-হোরুন ও উষেণ-শীরা নির্মাণ করালেন।
{7:25} বরীয়ের পুত্র রেফহ ও রেশফ, এর পুত্র তেলহ, তার পুত্র তহন,
{7:26} তার পুত্র লাদন, তার পুত্র অম্মীহূদ, তার পুত্র ইলীশামা;
{7:27} তার পুত্র নূন, তার পুত্র ইউসা।
{7:28} এদের অধিকার ও নিবাস্থান বেথেল ও তার সমস্ত উপনগর এবং পূর্ব দিকে নারণ ও পশ্চিম দিকে গেষর ও তার সমস্ত উপনগর; আর শিখিম ও তার সমস্ত উপনগর, গাজা ও তার সমস্ত উপনগর পর্যন্ত।
{7:29} আর মানাশা-বংশের লোকদের সীমার পাশে অবস্থিত বৈৎ-শান ও তার সমস্ত উপনগর, তানক ও তার সমস্ত উপনগর, মগিদ্দো ও তার সমস্ত উপনগর, দোর ও তার সমস্ত উপনগর। এসব স্থানে ইসরাইলের পুত্র ইউসুফের সন্তানেরা বাস করতো।
{i7:30} আশেরের বংশ-তালিকা
{7:30} আশেরের সন্তান যিম্ন, যিশ্‌বাঃ যিশ্‌বী ও বরীয় এবং তাদের বোন সেরহ।
{7:31} বরীয়ের সন্তান হেবর ও বির্ষোতের পিতা মল্কিয়েল।
{7:32} হেবরের সন্তান যফ্‌লেট, শোমের ও হোথম এবং এদের বোন শূয়া।
{7:33} যফ্‌লেটের সন্তান পাসক, বিম্‌হল ও অশ্বৎ, এসব যফ্‌লেটের সন্তান।
{7:34} আর শেমরের সন্তান অহি, রোগহ, যিহুব্ব ও অরাম।
{7:35} তার ভাই হেলমের সন্তান শোফহ, যিম্না, শেলশ ও আমল।
{7:36} সোফহের সন্তান সূহ, হর্ণেফর, শূয়াল, বেরী ও যিম্র;
{7:37} বেৎসর, হোদ, শম্ম, শিল্‌শ, যিত্রণ ও বেরা।
{7:38} আর যেথরের সন্তান যিফুন্নি, পিস্প ও অরা।
{7:39} আর উল্লের সন্তান আরহ, হন্নীয়েল ও রিৎসিয়।
{7:40} এরা সকলে আশেরের সন্তান, নিজ নিজ পিতৃকুলের পতি, মনোনীত ও বলবান বীর, নেতাদের মধ্যে প্রধান লোক ছিল। যুদ্ধে গমনকারীদের মধ্যে বংশ-তালিকা অনুসারে এদের জনসংখ্যা ছাব্বিশ হাজার ছিল।
{i8:1} বিন্‌ইয়ামীন-গোষ্ঠীর বংশ-তালিকা
{8:1} বিন্‌ইয়ামীনের জ্যেষ্ঠ পুত্র বেলা, দ্বিতীয় অস্‌বেল ও তৃতীয় অহর্হ,
{8:2} চতুর্থ নোহা ও পঞ্চম রাফা।
{8:3} আর বেলার সন্তান অদ্দর, গেরা, অবীহূদ,
{8:4} অবীশূয়, নামান, আহোহ,
{8:5} গেরা, শফূফল ও হূরম।
{8:6} এহূদের সন্তানেরা হল এই: এঁরা গেবা-নিবাসীদের পিতৃকুলপতি, পরে এঁদের বন্দী করে মানহতে নিয়ে যাওয়া হল।
{8:7} আর তিনি নামান, অহিয় ও গেরা, এঁঁদেরকে বন্দী করে নিয়ে গেলেন; তাঁর পুত্র উষঃ ও অহীহূদ।
{8:8} আর তিনি তাঁদেরকে বিদায় করার পর শহরয়িম মোয়াব-ক্ষেত্রে পুত্রদেরকে জন্ম দিলেন, তাঁর স্ত্রীর হূশীম ও বারা।
{8:9} আর তাঁর হোদশ নামিকা স্ত্রী গর্ভজাত পুত্র যোবব, সিবিয়, মেশা, মল্কম,
{8:10} যিয়ুশ, শখিয় ও মির্ম; তাঁর এই পুত্রেরা পিতৃকুলপতি ছিলেন।
{8:11} আর হূশীমের গর্ভজাত তাঁর পুত্র অহীটূব ও ইল্পাল।
{8:12} আর ইল্পালের সন্তান এবর ও মিশিয়ম এবং ওনো, লোদ ও তার উপনগরগুলোর পত্তনকারী শেমদ,
{8:13} এবং বরীয় ও শেমা; এঁরা অয়ালোন-নিবাসীদের পিতৃকুলপতি ছিলেন, আর এঁরা গাৎ-নিবাসীদেরকে দূর করে দিলেন।
{8:14} আর বরীয়ের সন্তান অহিয়ো।
{8:15} শাশক, যিরেমোৎ, সবদিয়, অরাদ,
{8:16} এদর, মিকাইল, যিশপা ও যোহ।
{8:17} আর ইল্পালের সন্তান সবদিয়, মশুল্লম,
{8:18} হিস্কি, হেবর, যিশ্মরয়, যিষ্‌লিয় ও যোবব।
{8:19} আর শিমিয়ির সন্তান যাকীম, সিখ্রি, সব্দি,
{8:20} ইলীয়ৈনয়, সিল্লথয়, ইলীয়েল,
{8:21} অদায়া, বরায়া ও শিম্রৎ।
{8:22} আর শাশকের সন্তান যিশ্‌পন, এবর, ইলীয়েল,
{8:23} অব্দোন, সিখ্রি, হানন,
{8:24} হনানিয়, ইলাম, অন্তোথিয়,
{8:25} যিফাদিয় ও পনূয়েল।
{8:26} আর যিরোহমের সন্তান শিম্‌শরয়, শহরিয়, অথলিয়,
{8:27} যারিশিয়, ইলিয়াস ও সিখ্রি।
{8:28} এঁরা পিতৃকুলপতি বলে যার যার বংশ-তালিকা অনুসারে এঁরা প্রধান ছিলেন, এঁরা জেরুশালেমে বাস করতেন।
{8:29} আর গিবিয়োনের পিতা (যিয়ীয়েল) গিবিয়োনে বাস করতেন, তাঁর স্ত্রীর নাম মাখা।
{8:30} তাঁর জ্যেষ্ঠ পুত্র অব্দোন, অপর সূর, কীশ, বাল, নাদব,
{8:31} গদোর, অহিয়ো ও সখর।
{8:32} আর মিল্কোতের পুত্র শিমিয়। এরাও তাদের ভাইদের সম্মুখে তাদের কাছে জেরুশালেমে বাস করতেন।
{8:33} নেরের পুত্র কীশ, কীশের পুত্র তালুত, তালুতের পুত্র যোনাথন, মল্কীশূয়, অবীনাদব ও ইশ্‌বাল।
{8:34} আর যোনাথনের পুত্র মরীব্‌-বাল ও মরীব্‌-বালের পুত্র মীখা।
{8:35} আর মিকাহ্‌র সন্তান পিথোন, মেলক, তরেয় ও আহস।
{8:36} আহসের সন্তান যিহোয়াদা, যিহোয়াদার সন্তান আলেমৎ, অস্‌মাবৎ ও সিম্রি; সিম্রির সন্তান মোৎসা।
{8:37} মোৎসার পুত্র বিনিয়া, তার পুত্র রফায়, তার পুত্র ইলীয়াসা, তার পুত্র আৎসেল।
{8:38} আৎসেলের ছয় পুত্র; তাদের নাম এই — অস্রীকাম, বোখরূ, ইসমাইল, শিয়রিয়, ওবদিয় ও হানান;
{8:39} এরা সকলে আৎসেলের সন্তান। আর তার ভাই এশকের সন্তান জ্যেষ্ঠ পুত্র ঊলম, দ্বিতীয় যিয়ূশ ও তৃতীয় এলীফেলট।
{8:40} আর ঊলমের পুত্ররা বলবান বীর ও তীরন্দাজ ছিল এবং তাদের পুত্র পৌত্র অনেক ছিল, এক শত পঞ্চাশ জন, এরা সকলে বিন্‌ইয়ামীন-সন্তান।
{9:1} এভাবে সমস্ত ইসরাইলের খান্দাননামা লেখা হল, আর দেখ, তা ইসরাইলের বাদশাহ্‌দের পুস্তকে লেখা রয়েছে। পরে এহুদার লোকেরা তাদের সত্য লঙ্ঘনের দরুন বন্দী হয়ে ব্যাবিলনে নীত হল।
{i9:2} জেরুশালেম-নিবাসীদের তালিকা
{9:2} যার যার নগরে যারা প্রথমে নিজ নিজ অধিকারে বসতি করলো, তারা এই — ইসরাইল, ইমামেরা, লেবীয়রা ও নথীনীয়েরা।
{i9:3} নির্বাসনের পরে জেরুশালেমে বসতি স্থাপন
{9:3} আর এহুদা-বংশের, বিন্‌ইয়ামীন-বংশের এবং আফরাহীম ও মানাশা-বংশের লোকদের মধ্যে এই লোকেরা জেরুশালেমে বাস করতে লাগল।
{9:4} উথয়, তিনি অম্মীহূদের পুত্র, ইনি অম্রির পুত্র, ইনি ইম্রির পুত্র, ইনি বানির পুত্র, ইনি এহুদার পুত্র পেরসের সন্তানদের মধ্যে এক জন।
{9:5} শীলোনীয়দের মধ্যে জ্যেষ্ঠ অসায় ও তার সন্তানেরা।
{9:6} সেরহের সন্তানদের মধ্যে যুয়েল ও তাদের ভাইয়েরা, এরা ছয় শত নব্বই জন।
{9:7} বিন্‌ইয়ামীন-বংশের লোকদের মধ্যে মশুল্লমের পুত্র সল্লু, মশুল্লম হোদবিয়ের পুত্র, ইনি হস্‌নূয়ের পুত্র।
{9:8} আর যিরোহমের পুত্র যিব্‌নিয় ও মিখ্রির পৌত্র উষির পুত্র এলা এবং যিব্‌নিয়ের প্রপৌত্র উষির পুত্র এলা এবং যিব্‌নিয়ের প্রপৌত্র রূয়েলের পৌত্র শফটিয়ের পুত্র মশুল্লম;
{9:9} ওরা ও এদের ভাইয়েরা নিজ নিজ বংশ অনুসারে নয় শত ছাপ্পান্ন জন। এরা সকলে নিজ নিজ পিতৃকুলের মধ্যে কুলপতি ছিল।
{i9:10} ইমামদের পরিবার
{9:10} ইমামদের মধ্যে ষিদয়িয়, ষিহোয়ারীব ও যাখীন;
{9:11} আর আল্লাহ্‌র গৃহের নেতা যে অহীটূব, তাঁর অতিবৃদ্ধ প্রপৌত্র মরায়োতের বৃদ্ধপ্রপৌত্র সাদোকের প্রপৌত্র মশুল্লমের পৌত্র হিল্কিয়ের পুত্র অসরিয়;
{9:12} আর মল্কিয়ের প্রপৌত্র পশ্‌হূরের পৌত্র যিরোহমের পুত্র অদায়া; এবং ইম্মেরের অতিবৃদ্ধ প্রপৌত্র মশিল্লমীতের বৃদ্ধপ্রপৌত্র মশুল্লমের প্রপৌত্র যহসেরার পৌত্র অদীয়েলের পুত্র মাসয়;
{9:13} এরা ও এদের ভাইয়েরা এক হাজার সাত শত ষাট জন, এরা যার যার পিতৃকুলের পতি এবং আল্লাহ্‌র গৃহের সেবাকর্ম সম্পাদনে অতি দক্ষ লোক।
{i9:14} লেবীয়দের পরিবার
{9:14} আর লেবীয়দের মধ্যে মরারি বংশজাত হশবিয়ের প্রপৌত্র অস্রীকামের পৌত্র হশূবের পুত্র শমরিয়;
{9:15} আর বকবকর, হেরশ ও গালল এবং আসফের প্রপৌত্র সিখ্রির পৌত্র মিকাহ্‌র পুত্র মত্তনিয়;
{9:16} আর যিদূথূনের প্রপৌত্র গাললের পৌত্র শময়িয়ের পুত্র ওবদিয়; আর নটোফাতীয়দের গ্রামে বাসকারী ইল্কানার পৌত্র আসার পুত্র বেরিখিয়।
{9:17} আর দ্বারপাল শল্লুম, অক্কুর, টল্‌মোন, অহীমান এবং তাদের ভাইয়েরা, এদের মধ্যে শল্লুম প্রধান।
{9:18} এরা এ যাবৎ পূর্ব দিকে অবস্থিত রাজদ্বারে থাকতো, এরাই লেবি-বংশের শিবিরের দ্বারপাল।
{9:19} আর শল্লুম কারুনের প্রপৌত্র ইবীয়াসফের পৌত্র কোরির পুত্র; সে ও তার পিতৃকুলজাত কারুনীয় ভাইয়েরা সেবাকর্ম সম্পাদনে নিযুক্ত হয়ে, তাঁবুর দরজাগুলোর রক্ষক হল। আর তাদেরে পূর্বপুরুষেরা মাবুদের শিবিরে নিযুক্ত হয়ে প্রবেশস্থানের রক্ষক হল;
{9:20} পুরাকালে ইলিয়াসরের পুত্র পীনহস তাদের নেতা ছিলেন এবং মাবুদের তাঁর সহবর্তী ছিলেন।
{9:21} মশেলেমিয়ের পুত্র জাকারিয়া জমায়েত-তাঁবুর দ্বাররক্ষক ছিল।
{9:22} সবসুদ্ধ দ্বারপালের কাজের জন্য মনোনীত এই লোকেরা দুই শত বারো জন, তাদের গ্রামগুলোতে তাদের খান্দাননামা লেখা হয়েছিল। দাউদ ও শামুয়েল দর্শক তাদেরকে তাদের নিরূপিত কাজে নিযুক্ত করেছিলেন।
{9:23} অতএব তারা ও তাদের সন্তানেরা মাবুদের গৃহের অর্থাৎ তাঁবুগৃহের দ্বারপালের কাজে প্রহরে প্রহরে নিযুক্ত হত।
{9:24} এই দ্বারপালেরা পূর্ব ও পশ্চিম, উত্তর ও দক্ষিণ চারদিকে থাকতো।
{9:25} আর তাদের গামস্থ ভাইদেরকে সময়ে সময়ে সপ্তাহের জন্য এসে তাদের সঙ্গে থাকতে হত।
{9:26} কেননা ঐ চার জন প্রধান দ্বারপাল লেবীয়, তারা নিরূপিত কাজে নিযুক্ত; এবং আল্লাহ্‌র গৃহের কুঠরী ও ভাণ্ডারগুলোর নেতা ছিল।
{9:27} আর তারা আল্লাহ্‌র গৃহের চতুর্দিকে রাত যাপন করতো; কেননা তাদের প্রতি রক্ষার ভার ছিল; এবং তাদেরকেই প্রতিদিন প্রাতে দরজা খুলতে হত।
{9:28} আর তাদের কতগুলো লোক সেবাকর্মের সমস্ত পাত্র রক্ষার কাজে নিযুক্ত ছিল, আর সেসব সংখ্যা অনুসারে ভিতরে নিয়ে যাওয়া ও সংখ্যা অনুসারে বাইরে আনা হত।
{9:29} আর তাদের কতগুলো লোক সমস্ত পাত্র, পবিত্র স্থানের সমস্ত পাত্র এবং সুজি, আঙ্গুর-রস, তেল, কুন্দুরু ও সুগন্ধি দ্রব্যের রক্ষণাবেক্ষণে নিযুক্ত ছিল।
{9:30} ইমাম-সন্তানদের মধ্যে কয়েকজন সুগন্ধি দ্রব্যের মিষ্টান্ন প্রস্তুত করতো।
{9:31} লেবীয়দের মধ্যে কারুনীয় শল্লুমের জ্যেষ্ঠ পুত্র মত্তিথিয় শস্য-কোরবানীর জিনিস সেঁকে আনবার কাজে নিযুক্ত ছিল।
{9:32} আর তাদের জ্ঞাতি কহাতীয়দের সন্তানদের মধ্যে কিছু লোক প্রতি বিশ্রামবারে দর্শন-রুটি প্রস্তুত করতে নিযুক্ত ছিল।
{9:33} কিন্তু লেবীয়দের পিতৃকুলপতি যে গায়করা, তাঁরা কুঠরীতে (থাকতেন এবং অন্য কাজ থেকে) মুক্ত ছিলেন, কেননা তাঁরা দিন রাত তাদের কাজে নিযুক্ত থাকতেন।
{9:34} এঁরা নিজ নিজ বংশানুসারে লেবীয়দের পিতৃকুলপতি, প্রধান লোক; এঁরা জেরুশালেমে বাস করতেন।
{i9:35} বাদশাহ্‌ তালুতের বংশ-তালিকা
{9:35} আর গিবিয়োনের পিতা যিয়ীয়েল গিবিয়োনে বাস করতেন, তাঁর স্ত্রীর নাম মাখা।
{9:36} তাঁর জ্যেষ্ঠ পুত্র অব্দোন, পরে সূর, কীশ, বাল, নের, নাদব,
{9:37} গাদোর, অহিয়ো, জাকারিয়া ও মিক্লোৎ।
{9:38} মিক্লোতের পুত্র শিমিয়াম; এঁরাও নিজেদের ভাইদের সম্মুখে জেরুশালেমে নিজেদের ভাইদের কাছে বাস করতেন।
{9:39} আর নেরের পুত্র কীশ, কীশের পুত্র তালুত, তালুতের পুত্র যোনাথন, মল্কীশূয়, অবীনাদব ও ইশ্‌বাল।
{9:40} যোনাথনের পুত্র মরীব্‌-বাল, মরীব্‌-বালের পুত্র মীখা।
{9:41} মিকাহ্‌র সন্তান পিথোন, মেলক, তহরেয় (ও আহস)।
{9:42} আহসের পুত্র যারঃ, যারের পুত্র আলেমৎ, অস্‌মাবৎ ও সিম্রি এবং সিম্রির পুত্র মোৎসা,
{9:43} মোৎসার পুত্র বিনিয়া, তার পুত্র রফায়, তার পুত্র ইলীয়াসা, তার পুত্র আৎসেল।
{9:44} আৎসেলের ছয় পুত্র, তাদের নাম এই — অস্রীকাম, বোখরূ, ইসমাইল, শিয়রিয়, ওবদিয় ও হানান; এরা আৎসেলের সন্তান।
{i10:1} বাদশাহ্‌ তালুতের মৃত্যু
{10:1} ফিলিস্তিনীরা ইসরাইলের সঙ্গে যুদ্ধ করেছিল, আর ইসরাইলের লোকেরা ফিলিস্তিনীদের সম্মুখ থেকে পালিয়ে গেল এবং গিল্‌বোয় পর্বতে আহত হয়ে পড়তে লাগল।
{10:2} আর ফিলিস্তিনীরা তালুত ও তাঁর পুত্রদের পেছন পেছন তাড়া করলো; এবং ফিলিস্তিনীরা তালুতের পুত্র যোনাথন, অবীনাদব ও মল্কীশূয়কে হত্যা করলো।
{10:3} পরে তালুতের বিরুদ্ধে ঘোরতর যুদ্ধ হল, আর তীরন্দাজেরা তার নাগাল পেল; সেই তীরন্দাজদের দ্বারা সাংঘাতিকভাবে আহত হলেন।
{10:4} আর তালুত তাঁর অস্ত্রবাহককে বললেন, তোমার তলোয়ার খোল, তা দ্বারা আমাকে বিদ্ধ কর; নতুবা কি জানি, ঐ খৎনা-না-করানো লোকেরা এসে আমার অপমান করবে। কিন্তু তাঁর অস্ত্রবাহক তা করতে চাইল না, কারণ সে ভীষণ ভয় পেয়েছিল; অতএব তালুত তার তলোয়ার নিয়ে নিজেই তার উপরে পড়লেন।
{10:5} আর তালুত মারা গেছে দেখে তাঁর অস্ত্রবাহকও নিজের তলোয়ারের উপরে পড়ে মারা গেল।
{10:6} এই ভাবে তালুত ও তাঁর তিন পুত্র মারা পড়েন, তাঁর সমস্ত পরিজন একসঙ্গে মারা পড়েন।
{10:7} পরে যেসব ইসরাইল লোক উপত্যকায় ছিল, তারা যখন দেখতে পেল যে, লোকেরা পালিয়ে গেছে এবং তালুত ও তাঁর পুত্ররাও মারা গেছেন, তখন তারা তাদের সমস্ত নগর পরিত্যাগ করে পালিয়ে গেল; আর ফিলিস্তিনীরা এসে সেসব নগরে বাস করতে লাগল।
{10:8} পরদিন ফিলিস্তিনীরা নিহত লোকদের সাজ-পোশাক খুলে নিতে এসে গিল্‌বোয় পর্বতে তালুত ও তাঁর পুত্রদের লাশ দেখতে পেল।
{10:9} তখন তারা তাঁর সাজ-পোশাক খুলে তাঁর মুণ্ড ও সাজ-পোশাক নিল এবং তাদের দেব-মূর্তি ও জনগণকে শুভবার্তা জ্ঞাপন করার জন্য ফিলিস্তিনীদের দেশের সর্বত্র প্রেরণ করলো।
{10:10} পরে তাঁর সাজ-পোশাক তাদের দেবালয়ে রাখল এবং তাঁর মুণ্ড দাগোন দেবতার গৃহে টাঙ্গিয়ে দিল।
{10:11} পরে যখন যাবেশ-গিলিয়দের সমস্ত লোক তালুতের প্রতি কৃত ফিলিস্তিনীদের সেসব কাজের সংবাদ পেল,
{10:12} তখন সবাই শক্তি সঞ্চয় করলো; এবং তালুতের দেহ ও তাঁর পুত্রদের দেহ তুলে যাবেশে নিয়ে এসে তাঁদের অস্থি যাবেশস্থ এলা গাছের তলে পুঁতে রাখল। পরে সাত দিন রোজা রাখল।
{10:13} এভাবে তালুত মাবুদের বিরুদ্ধে বিশ্বাস ভঙ্গ করার কারণে ইন্তেকাল করলেন; কারণ তিনি মাবুদের কালাম পালন করেন নি; আবার তিনি অনুসন্ধানের জন্য গুনিণদের কাছে মন্ত্রণা জিজ্ঞাসা করেছিলেন,
{10:14} মাবুদের কাছে অনুসন্ধান করেন নি; সেজন্য তিনি তাঁকে হত্যা করলেন এবং রাজ্য হস্তান্তর করে ইয়াসির পুত্র দাউদকে দিলেন।
{i11:1} হযরত দাউদ ইসরাইলের বাদশাহ্‌ হলেন
{11:1} পরে সমস্ত ইসরাইল হেবরনে দাউদের কাছে একত্র হয়ে বললো দেখুন, আমরা আপনার অস্থি ও মাংস।
{11:2} আগে যখন তালুত বাদশাহ্‌ ছিলেন, তখনও আপনিই ইসরাইলকে বাইরে নিয়ে যেতেন ও ভিতরে আনতেন; আর আপনার আল্লাহ্‌ মাবুদ আপনাকে বলেছিলেন, তুমিই আমার লোক ইসরাইলকে চরাবে ও তুমিই আমার লোক ইসরাইলের নায়ক হবে।
{11:3} এভাবে ইসরাইলের প্রাচীনেরা সকলে হেবরনে বাদশাহ্‌র কাছে আসলেন; তাতে দাউদ হেবরনে মাবুদের সাক্ষাতে তাঁদের সঙ্গে নিয়ম করলেন এবং শামুয়েলের দ্বারা কথিত মাবুদের কালাম অনুসারে তাঁরা দাউদকে ইসরাইলের বাদশাহ্‌র-পদে অভিষিক্ত করলেন।
{i11:4} বাদশাহ্‌ দাউদ জেরুশালেম অধিকার করলেন
{11:4} পরে দাউদ ও সমস্ত ইসরাইল জেরুশালেমে অর্থাৎ যিবূষে গেলেন; দেশ-নিবাসী যিবূষীয়েরা সেই স্থানে ছিল।
{11:5} তাতে যিবূষ-নিবাসীরা দাউদকে বললো তুমি এই স্থানে প্রবেশ করতে পারবে না। তবুও দাউদ সিয়োনের দুর্গ হস্তগত করলেন; তা-ই দাউদ-নগর।
{11:6} আর দাউদ বললেন, যে ব্যক্তি প্রথমে যিবূষীয়দেরকে আঘাত করবে, সে প্রধান ও সেনাপতি হবে; তাতে সরূয়ার পুত্র যোয়াব প্রথমে যাওয়াতে প্রধান হলেন।
{11:7} পরে দাউদ সেই দুর্গে বাস করলেন, সেজন্য লোকেরা তার নাম দাউদ-নগর রাখল।
{11:8} আর তিনি চারদিকে অর্থাৎ মিল্লো থেকে চারদিকে নগর নির্মাণ করলেন এবং যোয়াব নগরের অবশিষ্ট স্থান মেরামত করলেন।
{11:9} পরে দাউদ উত্তরোত্তর মহান হয়ে উঠলেন; কারণ বাহিনীগণের মাবুদ তাঁর সহবর্তী ছিলেন।
{i11:10} বাদশাহ্‌ দাউদের বীরেরা
{11:10} দাউদের বীরদের মধ্যে এই এই ব্যক্তি প্রধান; ইসরাইলের সম্বন্ধে মাবুদের কালাম অনুসারে দাউদকে বাদশাহ্‌ করার জন্য এঁরা সমস্ত ইসরাইলের সঙ্গে তাঁর রাজত্বে তাঁর প্রবল সহকারী হলেন।
{11:11} দাউদের বীরদের সংখ্যা এই; এক জন হক্‌মোনীয়ের পুত্র যাশবিয়াম ত্রিশ জনের মধ্যে প্রধান ছিলেন; তিনি তিন শত লোকের উপরে তাঁর বর্শা দিয়ে তাদেরকে এক কালে হত্যা করেছিলেন।
{11:12} তাঁর পরে অহোহীয় দোদের পুত্র ইলিয়াসর, তিনি বীরত্রয়ের এক জন।
{11:13} তিনি পস্‌-দম্মীমে দাউদের সঙ্গে ছিলেন। ফিলিস্তিনীরা সেই স্থানে একত্র হয়েছিল; আর সেখানে এক খণ্ড ক্ষেত যবে পরিপূর্ণ ছিল; আর লোকেরা ফিলিস্তিনীদের সম্মুখ থেকে পালিয়ে গেল।
{11:14} তাঁরা সেই ক্ষেতের মধ্যে দাঁড়িয়ে তা উদ্ধার করলেন ও ফিলিস্তিনীদেরকে হত্যা করলেন, আর মাবুদ মহানিস্তার সাধন করলেন।
{11:15} আর ত্রিশ জন প্রধানের মধ্যে তিন জন শৈলে, অদুল্লম গুহাতে, দাউদের কাছে আসলেন; তখন ফিলিস্তিনীদের সৈন্যরা রফায়ীম উপত্যকায় শিবির স্থাপন করেছিল।
{11:16} আর দাউদ তখন দুর্গম স্থানে ছিলেন এবং ফিলিস্তিনীদের প্রহরী সৈন্যদল তখন বেথেলহেমে ছিল।
{11:17} পরে দাউদ পিপাসাতুর হয়ে বললেন, হায়! কে আমাকে বেথেলহেমের দ্বারনিকটস্থ কূপের পানি এনে পান করতে দেবে?
{11:18} তাতে ঐ তিন জন ফিলিস্তিনীদের সৈন্যদের মধ্য দিয়ে গিয়ে বেথেলহেমের দ্বারনিকটস্থ কূপের পানি তুলে নিয়ে দাউদের কাছে আনলেন, কিন্তু দাউদ তা পান করতে সম্মত হলেন না, মাবুদের উদ্দেশে ঢেলে দিলেন,
{11:19} আর বললেন, হে আমার আল্লাহ্‌, এমন কাজ যেন আমি না করি। আমি কি এই মানুষের রক্ত পান করবো, যারা প্রাণ পণ করেছে? এরা প্রাণপণ করে এই পানি এনেছে। অতএব তিনি তা পান করতে সম্মত হলেন না। ঐ বীরত্রয় এসব কাজ করেছিলেন।
{11:20} আর যোয়াবের ভাই অবীশয় তিনজনের মধ্যে প্রধান ছিলেন; তিনি তিন শত লোক তাঁর বর্শা দিয়ে তাদেরকে হত্যা করলেন ও তিনজনের মধ্যে খ্যাতনামা হলেন।
{11:21} এই তিনজনের মধ্যে অন্য দু’জন থেকে তিনি বেশি মর্যাদাপন্ন ছিলেন, আর তাঁদের সেনাপতি হলেন, তবুও (প্রথম) তিন জনের মত ছিলেন না।
{11:22} আর কব্‌সেলীয় এক বীরের পৌত্র যিহোয়াদার পুত্র যে বনায় অনেক সাহসী কাজ করেছিলেন, তিনি মোয়াবীয় অরিয়েলের দুই পুত্রকে হত্যা করলেন; এই ছাড়া, তিনি একদিন তুষারপাতের সময়ে গিয়ে গর্তের মধ্যে একটা সিংহকে মেরে ফেলেছিলেন।
{11:23} আর তিনি পাঁচ হাত লম্বা বৃহৎকায় এক জন মিসরীয়কে হত্যা করলেন; ঐ মিসরীয়ের হাতে তন্তুবায়ের নরাজের মত একটি বর্শা ছিল, ইনি আর একটি দণ্ড হাতে তার কাছে গিয়ে সেই মিসরীয়ের হাত থেকে বর্শাটি কেড়ে নিয়ে তারই বর্শা দ্বারা তাকে হত্যা করলেন।
{11:24} যিহোয়াদার পুত্র বনায় এসব কাজ করলেন, তাতে তিনি তিন জন বীরের মধ্যে খ্যাতনামা হলেন।
{11:25} দেখ, তিনি, ঐ ত্রিশ জনের চেয়ে মর্যাদাপন্ন, কিন্তু প্রথম তিন জনের মত ছিলেন না; দাউদ তাঁকে তাঁর রক্ষী সেনার নেতা করলেন।
{11:26} সৈন্যবর্গের অসম সাহসী লোকদের নাম। যোয়াবের ভাই অসাহেল, বেথেলহেমস্থ দোদোর পুত্র ইল্‌হানন,
{11:27} হরোরীয় শম্মোৎ, পলোনীয় হেলস,
{11:28} তকোয়ীয় ইক্কেশের পুত্র ঈরা,
{11:29} অনাথোতীয় অবীয়েষর, হূশাতীয়,
{11:30} সিব্বখয়, অহোহীয় ঈলয়, নটোফাতীয় মহরয়, নটোফাতীয় বানার পুত্র হেলদ,
{11:31} বিন্‌ইয়ামীন-বংশের লোকদের গিবিয়া-নিবাসী রীবয়ের পুত্র ইথয়, পিরিয়াথোনীয় বনায়,
{11:32} গাশ উপত্যকা-নিবাসী হূরয়, অর্বতীয় অবীয়েল,
{11:33} বাহরূমীয় অস্‌মাবৎ, শাল্‌বোনীয় ইলিয়হবঃ,
{11:34} গিষোণীয় হাষেমের পুত্ররা, হরারীয় শাগির পুত্র যোনাথন,
{11:35} হরারীয় সাখরের পুত্র অহীয়াম, ঊরের পুত্র ইলীফাল,
{11:36} মখেরাতীয় হেফর, পলোনীয় অহিয়,
{11:37} কর্মিলীয় হিষ্রো, ইষ্‌বয়ের পুত্র নারয়,
{11:38} নাথনের ভাই যোয়েল, হগ্রির পুত্র মিভর,
{11:39} অম্মোনীয় সেলক, সরূয়ার পুত্র যোয়াবের অস্ত্রবাহক বেরোতীয় নহরয়,
{11:40} যিত্রীর ঈরা, যিত্রীয় গারেব,
{11:41} হিট্টিয় ঊরিয়, অহলয়ের পুত্র সাবদ,
{11:42} রূবেণীয় শীষার পুত্র অদীনা, তিনি রূবেণীয়দের এক জন প্রধান ছিলেন ও তাঁর সঙ্গে ত্রিশ জন ছিল,
{11:43} মাখার পুত্র হানান, মিত্নীয় যোশাফট,
{11:44} অষ্টরোতীয় উষিয়, অরোয়েরীয় হোফমের দুই পুত্র, শাম ও যিয়ীয়েল,
{11:45} শিম্রির পুত্র যিদীয়েল ও তাঁর ভাই তীষীয় যোহা,
{11:46} মহবীয় ইলীয়েল, ইল্‌নামের দুই পুত্র যিরীবয় ও যোশবিয়, মোয়াবীয় যিৎমা,
{11:47} ইলীয়েল, ওবেদ ও মসোবায়ীয় যাসীয়েল।
{i12:1} প্রান্তরে বাদশাহ্‌ দাউদের অনুসারীরা
{12:1} যে সময়ে দাউদ কীশের পুত্র তালুতের ভয়ে অবরুদ্ধ থাকতেন, সেই সময় এসব লোক সিক্লগে দাউদের কাছে এসেছিল; তারা যুদ্ধে তাঁর সহকারী বীরদের মধ্যে ছিল।
{12:2} তারা তীরন্দাজ এবং ডান ও বাম উভয় হাত দিয়ে ফিঙ্গার পাথর ও তীর নিক্ষেপে নিপুণ ছিল; তারা তালুতের জ্ঞাতি বিন্‌ইয়ামীনীয় লোক ছিল।
{12:3} অহীয়েষর প্রধান, পরে যোয়াশ, এরা গিবিয়াতীয় শমায়ের পুত্র; আর অস্‌মাবতের পুত্র যিষীয়েল ও পেলট; এবং বরাখা ও অনাথোতীয় যেহূ;
{12:4} এবং গিবিয়োনীয় যিশ্ময়িয়, ইনি ত্রিশজনের মধ্যে এক জন বীর ও ত্রিশের উপরে নিযুক্ত ছিল; আর ইয়ারমিয়া, যহসীয়েল, যোহানন, গদেরাথীয় যোষাবদ,
{12:5} ইলিয়ূষয়, যিরীমোৎ, বালিয়, শমরিয়, আর হরূফীয় শফটিয়।
{12:6} ইল্কানা, যিশিয়, অসরেল, যোয়েষর ও যাশবিয়াম, এই কারুনীয়রা;
{12:7} আর গদোর-নিবাসী যিরোহমের পুত্র যোয়েলা ও সবদিয়।
{12:8} আর গাদীয়দের মধ্যে কয়েকজন বলবান বীর পৃথক হয়ে মরুভূমিস্থিত দুর্গম স্থানে দাউদের কাছে এসেছিল; তারা ঢাল ও বর্শাধারী, যুদ্ধে দীক্ষিত পুরুষ; সিংহমুখের মত তাদের মুখ ছিল ও তাঁরা পর্বতস্থ হরিণের মত দ্রুতগামী ছিল।
{12:9} প্রধান এষর, দ্বিতীয় ওবদিয়, তৃতীয় ইলীয়াব,
{12:10} চতুর্থ মিশ্মন্না, পঞ্চম ইয়ারমিয়া,
{12:11} ষষ্ট অত্তয়, সপ্তম ইলীয়েল,
{12:12} অষ্টম যোহানন, নবম ইল্‌সাবাদ,
{12:13} দশম ইয়ারমিয়া, একাদশ মগ্‌বন্নয়।
{12:14} গাদ-বংশের এই লোকেরা সৈন্যদলের সেনাপতি ছিলেন; এঁদের মধ্যে যিনি ক্ষুদ্র, তিনি শত জনের ও যিনি মহান তিনি হাজার জনের সমকক্ষ ছিলেন।
{12:15} প্রথম মাসে যে সময়ে জর্ডানের সমস্ত পানি তীরের উপরে উঠেছিল, সেই সময়ে এঁরা নদী পার হয়ে পূর্ব দিকে ও পশ্চিম দিকে তলভূমিস্থ সকলকে তাড়িয়ে দিয়েছিলেন।
{12:16} আর বিন্‌ইয়ামীন ও এহুদার সন্তানদের মধ্যে কয়েকজন লোক দাউদের কাছে দুর্গম স্থানে এসেছিল।
{12:17} আর দাউদ তাদের সঙ্গে সাক্ষাৎ করতে বের হয়ে তাদেরকে বললেন, যদি তোমরা আমার সাহায্য করতে শান্তিভাব নিয়ে আমার কাছে এসে থাক, তবে আমার অন্তর তোমাদের সঙ্গে এক হয়ে যাবে। কিন্তু আমার হাতে কোন দৌরাত্ম না থাকলেও যদি আমাকে ঠকিয়ে বিপক্ষ লোকদের হস্তগত করার জন্য এসে থাক, তবে আমাদের পূর্বপুরুষদের আল্লাহ্‌ তা দেখুন ও বিচার করুন।
{12:18} তখন আল্লাহ্‌র রূহ্‌ সেনানীবর্গের নেতা অমাসয়ের উপরে আসলেন, আর তিনি বললেন, হে দাউদ, আমরা তোমারই, হে ইয়াসিরের পুত্র, আমরা তোমারই পক্ষ; মঙ্গল হোক, তোমার মঙ্গল হোক ও তোমার সাহায্যকারীদের মঙ্গল হোক, কেননা তোমার আল্লাহ্‌ তোমার সাহায্য করেন। তখন দাউদ তাঁদেরকে গ্রহণ করে সৈন্যদলের সেনাপতি করলেন।
{12:19} আর দাউদ যখন ফিলিস্তিনীদের সঙ্গে তালুতের বিরুদ্ধে যুদ্ধ করার জন্য এসেছিলেন তখন মানশারও কয়েকজন তাঁর পক্ষ হয়েছিল। অবশ্য তাঁরা ফিলিস্তিনীদের সাহায্য করেন নি; কেননা তাদের ভূপালেরা মন্ত্রণা করে তাঁকে বিদায় করে বললেন, সেই ব্যক্তি আমাদের মুণ্ড নিয়ে তাঁর মালিক তালুতের পক্ষ নেবে।
{12:20} পরে দাউদ সিক্লগে যাচ্ছেন, এমন সময়ে মানশা-বংশীয়, অদ্‌ন, যোষাবদ, যিদীয়েল, যোষবিদ ইলীহূ ও সিল্লথয়, মানশা-বংশীয় এই সহস্রপতিরা তাঁর পক্ষ হলেন।
{12:21} আর তাঁরা সৈন্যদলের বিপক্ষে দাউদকে সাহায্য করলেন, কারণ তাঁরা সকলে ছিলেন বলবান বীর এবং সৈন্যদলের সেনাপতি হলেন।
{12:22} বস্তুত সেই সময়ে দাউদের সাহায্যার্থে দিন দিন লোক আসত, তাতে আল্লাহ্‌র সৈন্যদলের মত তাঁর একটা মস্ত বড় সৈন্যদল গড়ে উঠলো।
{i12:23} হেবরনে বাদশাহ্‌ দাউদের সৈন্যবাহিনী
{12:23} যে লোকেরা মাবুদের কালাম অনুসারে তালুতের রাজ্য হস্তান্তর করে দাউদকে দেবার জন্য যুদ্ধার্থে সজ্জিত হয়ে হেবরনে তাঁর কাছে গিয়েছিল তাদের সংখ্যা এই:
{12:24} এহুদা-বংশের ঢাল ও বর্শাধারী, যুদ্ধের জন্য সজ্জিত ছয় হাজার আট শত লোক।
{12:25} শিমিয়োন-বংশের মধ্যে যুদ্ধে বলবান বীর সাত হাজার এক শত লোক।
{12:26} লেবি-বংশের মধ্যে চার হাজার ছয় শত লোক।
{12:27} আর যিহোয়াদা হারুনের বংশের নেতা এবং তাঁর সঙ্গে তিন হাজার সাত শত লোক;
{12:28} আর বীর্যবান যুবক সাদোক ও তাঁর পিতৃকুলের বাইশ জন সেনাপতি।
{12:29} আর তালুতের জ্ঞাতি বিন্‌ইয়ামীন-বংশের লোকদের মধ্যে তিন হাজার লোক; কারণ সেই সময় পর্যন্ত তাদের অধিকাংশ লোক তালুতের কুলের বশ্যতা স্বীকার করতো।
{12:30} আর আফরাহীম-সন্তানদের মধ্যে বিশ হাজার আট শত বলবান বীর, তারা যার যার পিতৃকুলে বিখ্যাত ছিলেন।
{12:31} আর মানশার অর্ধেক বংশের মধ্যে আঠার হাজার লোক, তারা এসে দাউদকে বাদশাহ্‌ করার জন্য স্ব স্ব নামে নির্দিষ্ট হল।
{12:32} আর ইষাখর-বংশের লোকদের মধ্যে দুই শত প্রধান লোক, তারা কালজ্ঞ লোক, ইসরাইলের কি কর্তব্য তা জানত, আর তাদের বংশের লোকেরা সকলে তাদের বাধ্য ছিল।
{12:33} সবূলূনের মধ্যে সৈন্যদলে গমনযোগ্য, সব রকম যুদ্ধাস্ত্র নিয়ে সৈন্য রচনা করতে নিপুণ পঞ্চাশ হাজার লোক ছিল, তারা দাউদকে সাহায্য করতে একমন বিশিষ্ট ছিল।
{12:34} নপ্তালির মধ্যে এক হাজার সেনাপতি ও তাদের সঙ্গে ঢাল ও বর্শাধারী সাঁইত্রিশ হাজার লোক।
{12:35} দানীয়দের মধ্যে সৈন্য রচনা করতে দক্ষ আঠাশ হাজার ছয় শত লোক।
{12:36} আশেরের মধ্যে সৈন্যদলে গমন যোগ্য, সৈন্যরচনা করতে নিপুণ চল্লিশ হাজার লোক।
{12:37} আর জর্ডানের ওপারস্থ রূবেণীয়, গাদীয় ও মানশার অর্ধেক বংশের মধ্যে যুদ্ধের জন্য সব রকম অস্ত্রধারী এক লক্ষ বিশ হাজার লোক।
{12:38} যুদ্ধে ও সৈন্য রচনায় নিপুণ এসব লোক দাউদকে সমস্ত ইসরাইলের বাদশাহ্‌ করার জন্য একাগ্রচিত্তে হেবরনে এল এবং ইসরাইলের অবশিষ্ট সকল লোকও দাউদকে বাদশাহ্‌ করার জন্য একচিত্ত হল।
{12:39} তারা তিন দিন সেখানে দাউদের সঙ্গে থেকে ভোজন পান করলো; কেননা তাদের ভাইয়েরা তাদের জন্য আয়োজন করেছিল।
{12:40} এছাড়া, ইষাখর, সবূলূন ও নপ্তালী প্রদেশ পর্যন্ত তাদের প্রতিবেশীরা, গাধা, উট, খচ্চর ও বলদের পিঠে খাদ্রদ্রব্য, সুজিতে প্রস্তুত দ্রব্য, ডুমুরের চাপ, শুকনো আঙ্গুরের থলুয়া, আঙ্গুর-রস ও তেল এবং বলদ ও ভেড়া প্রচুর পরিমাণে আনলো, কেননা ইসরাইলের মধ্যে আনন্দ হয়েছিল।
{i13:1} শরীয়ত-সিন্দুক আনয়ন
{13:1} পরে দাউদ সহস্রপতিদের ও শতপতিদের সঙ্গে ও সমস্ত নেতৃবর্গের সঙ্গে মন্ত্রণা করলেন।
{13:2} আর দাউদ সমস্ত ইসরাইল-সমাজকে বললেন, যদি তোমাদের ভাল মনে হয় ও আমাদের আল্লাহ্‌ মাবুদ থেকে এই কাজ হয়ে থাকে, তবে এসো, আমরা ইসরাইলের সমস্ত প্রদেশে আমাদের অবশিষ্ট ভাইদের কাছে ও তাদের সঙ্গে যে সকল ইমাম ও লেবীয়েরা নিজ নিজ চারণ-ভূমি বিশিষ্ট নগরে বাস করে তাদের কাছে লোক পাঠাই, যেন তারা আমাদের কাছে ঁজমায়েত হয়।
{13:3} আর এসো, আমাদের আল্লাহ্‌র সিন্দুক আমাদের কাছে ফিরিয়ে আনি, কেননা তালুতের সময়ে আমরা তার খোঁজ করি নি।
{13:4} তখন সমস্ত সমাজ বললো, আমরা তা করবো; কেননা সব লোকের দৃষ্টিতে এই কথা ন্যায্য মনে হল।
{13:5} পরে কিরিয়ৎ-যিয়ারীম থেকে আল্লাহ্‌র সিন্দুক আনবার জন্য দাউদ মিসরের সীহোর নদী থেকে হমাতের প্রবেশ স্থান পর্যন্ত সমস্ত ইসরাইলকে একত্র করলেন।
{13:6} আর আল্লাহ্‌র সিন্দুক, কারুবীদ্বয়ে আসীন মাবুদের সিন্দুক, যার উপরে সেই নাম কীর্তিত, তা এহুদার অধিকারস্থ বালা অর্থাৎ কিরিয়ৎ-যিয়ারীম থেকে আনবার জন্য দাউদ ও সমস্ত ইসরাইল সেই স্থানে গেলেন।
{13:7} পরে তাঁরা আল্লাহ্‌র সিন্দুক একটি নতুন ঘোড়ার গাড়িতে উঠিয়ে অবীনাদবের বাড়ি থেকে বের করলেন এবং উষঃ ও অহিয়ো ঐ ঘোড়ার গাড়ি চালনা করলো।
{13:8} আর দাউদ ও সমস্ত ইসরাইল সমস্ত শক্তিতে আল্লাহ্‌র সম্মুখে গজল সহকারে বীণা, নেবল, তম্বুরা, করতাল ও তূরী বাজালেন।
{13:9} পরে তাঁরা কীদোনের খামার পর্যন্ত গেলে উষঃ ঐ সিন্দুক ধরবার জন্য হাত বাড়ালো, কেননা বলদযুগল পিছলিয়ে পড়েছিল।
{13:10} তখন উষের প্রতি মাবুদের ক্রোধ প্রজ্বলিত হল ও সিন্দুকের প্রতি তার হাত বাড়ানোর দরুন তিনি তাকে আঘাত করলেন; তাতে সে সেই স্থানে আল্লাহ্‌র সম্মুখে মৃত্যুবরণ করলো।
{13:11} মাবুদ উষকে আক্রমণ করায় দাউদ অসন্তুষ্ট হলেন, আর সেই স্থানের নাম পেরস-উষঃ (উষঃ-আক্রমণ) রাখলেন; আজও সেই নাম প্রচলিত আছে।
{13:12} আর দাউদ সেদিন আল্লাহ্‌কে ভয় পেয়ে বললেন; আল্লাহ্‌র সিন্দুক কিভাবে আমার কাছে আনবো?
{13:13} তাই দাউদ সেই সিন্দুক দাউদ-নগরে নিজের কাছে না এনে পথের পাশে অবস্থিত গাতীয় ওবেদ-ইদোমের বাড়িতে নিয়ে রাখলেন।
{13:14} আর আল্লাহ্‌র সিন্দুক ওবেদ-ইদোমের বাড়িতে তার পরিবারের কাছে তিন মাস থাকলো; তাতে মাবুদ ওবেদ-ইদোমের বাড়ি ও তার সর্বস্বকে দোয়াযুক্ত করলেন।
{i14:1} জেরুশালেমে বাদশাহ্‌ দাউদের বসবাস
{14:1} আর টায়ারের বাদশাহ্‌ হীরম দাউদের জন্য একটি বাড়ি নির্মাণ করার জন্য তাঁর কাছে দূত এবং এরস কাঠ, রাজমিস্ত্রি ও ছুতার মিস্ত্রি পাঠালেন।
{14:2} তখন দাউদ বুঝলেন যে, মাবুদ ইসরাইলের বাদশাহ্‌র পদে তাঁকে সুস্থির করেছেন, কেননা তাঁর লোক ইসরাইলের জন্য তাঁর রাজ্য উন্নতি লাভ করেছিল।
{14:3} আর দাউদ জেরুশালেমে আরও কয়েকজন স্ত্রী গ্রহণ করলেন এবং দাউদ আরও পুত্রকন্যার জন্ম দিলেন।
{14:4} জেরুশালেমে তাঁর যেসব পুত্র জন্মগ্রহণ করলো, তাদের নাম; শম্মূয়, শোবব, নাথন, সোলায়মান,
{14:5} যিভর, ইলীশূয়, ইপ্পেলট
{14:6} নোগহ, নেফগ, যাফিয়,
{14:7} ইলীশামা, বীলিয়াদা ও ইলীফেলট।
{i14:8} ফিলিস্তিনীদের পরাজয়
{14:8} ফিলিস্তিনীরা যখন শুনতে পেল যে, যে দাউদ সমস্ত ইসরাইলের বাদশাহ্‌র পদে অভিষিক্ত হয়েছেন, তখন ফিলিস্তিনী সমস্ত লোক দাউদের খোঁজে উঠে এল; দাউদ তা শুনে তাদের বিরুদ্ধে বের হলেন।
{14:9} আর ফিলিস্তিনীরা এসে রফায়ীম উপত্যকায় ব্যাপ্ত হল।
{14:10} তখন দাউদ আল্লাহ্‌র কাছে জিজ্ঞাসা করলেন, আমি কি ফিলিস্তিনীদের বিরুদ্ধে যাত্রা করবো? তুমি কি আমার হাতে তাদেরকে তুলে দেবে? মাবুদ তাঁকে বললেন, যাও, আমি তাদেরকে তোমার হাতে তুলে দেব।
{14:11} পরে তারা বাল্‌-পরাসীমে এল; আর দাউদ সেই স্থানে তাদেরকে আঘাত করলেন এবং দাউদ বললেন, আল্লাহ্‌ আমার হাত দিয়ে আমার দুশমনদেরকে বাঁধ ভাঙ্গা বন্যার মত ভেঙ্গে ফেললেন। এজন্য সেই স্থানের নাম বাল্‌-পরাসীম (ভঙ্গস্থান) রাখা হল।
{14:12} সেই স্থানে তারা তাদের দেবমূর্তিগুলোকে ফেলে গিয়েছিল; তাতে দাউদের হুকুম অনুসারে সেগুলো আগুনে পুড়িয়ে দেওয়া হল।
{14:13} পরে ফিলিস্তিনীরা পুনর্বার এসে সেই উপত্যকায় ব্যাপ্ত হল।
{14:14} তখন দাউদ পুনর্বার আল্লাহ্‌র কাছে জিজ্ঞাসা করলেন; তাতে আল্লাহ্‌ তাঁকে বললেন, তুমি ওদের পিছনে যেও না, ওদের থেকে ফিরে এসে বাঁকা গাছগুলোর সম্মুখে ওদেরকে আক্রমণ কর।
{14:15} সেসব বাঁকা গাছের শিখরে সৈন্যগমনের মত আওয়াজ শুনলে তুমি যুদ্ধে অগ্রসর হবে, কেননা আল্লাহ্‌ ফিলিস্তিনীদের সৈন্যদলকে আঘাত করার জন্য তোমার সম্মুখে অগ্রসর হয়েছেন।
{14:16} দাউদ আল্লাহ্‌র হুকুম অনুসারে কাজ করলেন; তখন তাঁর লোকেরা গিবিয়োন থেকে গেষর পর্যন্ত ফিলিস্তিনীদের সৈন্যদলকে আঘাত করলো।
{14:17} আর দাউদের কীর্তি সমস্ত দেশে ব্যাপ্ত হল এবং মাবুদ সমস্ত জাতির মধ্যে তাঁর সম্বন্ধে একটি ভয়ের ভাব জাগিয়ে দিলেন।
{i15:1} জেরুশালেমে শরীয়ত-সিন্দুক
{15:1} আর দাউদ নিজের জন্য দাউদ-নগরে অনেক বাড়ি নির্মাণ করলেন এবং আল্লাহ্‌র সিন্দুকের জন্য একটি স্থান প্রস্তুত করলেন, তার জন্য একটি তাঁবু স্থাপন করলেন।
{15:2} সেই সময়ে দাউদ বললেন, আল্লাহ্‌র সিন্দুক বহন করা লেবীয়দের ছাড়া আর কারো কর্তব্য নয়, কেননা আল্লাহ্‌র সিন্দুক বইতে ও চিরকাল তাঁর পরিচর্যা করতে মাবুদ তাদেরকেই মনোনীত করেছেন।
{15:3} পরে দাউদ মাবুদের সিন্দুকের জন্য যে স্থান প্রস্তুত করেছিলেন, সেই স্থানে তা আনবার জন্য সমস্ত ইসরাইলকে জেরুশালেমে একত্র করলেন।
{15:4} আর দাউদ হারুন-সন্তানদেরকে ও এই সব লেবীয়কে একত্র করলেন;
{15:5} কহাতীয়দের মধ্যে ঊরীয়েল নেতা, আর তাঁর ভাইয়েরা এক শত বিশ জন;
{15:6} মরারির সন্তানদের মধ্যে অসায় নেতা, আর তাঁর ভাইয়েরা দুই শত বিশ জন,
{15:7} গের্শোমের সন্তানদের মধ্যে যোয়েল নেতা, আর তাঁর ভাইয়েরা এক শত ত্রিশ জন;
{15:8} ইলীষাফণের সন্তানদের মধ্যে শমরিয় নেতা, আর তাঁর ভাইয়েরা দুই শত জন;
{15:9} হেবরনের সন্তানদের মধ্যে ইলীয়েল নেতা আর তাঁর ভাইয়েরা আশী জন;
{15:10} উষীয়েলের সন্তানদের মধ্যে অম্মীনাদব নেতা, আর তাঁর ভাইয়েরা এক শত বারো জন।
{15:11} পরে দাউদ সাদোক ও অবিয়াথর, এই দুই ইমামকে এবং লেবীয়দেরকে, অর্থাৎ ঊরীয়েলকে, অসায়কে, যোয়েলকে, শমরিয়কে, ইলীয়েলকে ও অম্মীনাদবকে ডেকে তাঁদের বললেন,
{15:12} তোমরা লেবীয়দের পিতৃকুলপতি, তোমরা ও তোমাদের ভাইয়েরা নিজদেরকে পবিত্র কর, তাতে আমি ইসরাইলের আল্লাহ্‌ মাবুদের সিন্দুকের জন্য যে স্থান প্রস্তুত করেছি, সেই স্থানে তা আনতে পারবে।
{15:13} কেননা প্রথমবার তোমরা তা বহন কর নি, এজন্য আমাদের আল্লাহ্‌ মাবুদ আমাদেরকে আক্রমণ করলেন, কারণ আমরা বিধিমতে তাঁর খোঁজ করি নি।
{15:14} পরে ইমাম ও লেবীয়েরা ইসরাইলের আল্লাহ্‌ মাবুদের সিন্দুক আনবার জন্য নিজদেরকে পবিত্র করলেন।
{15:15} আর লেবীয়রা বহন-দণ্ডযোগে কাঁধে করে আল্লাহ্‌র সিন্দুক বহন করলো, যেমন মাবুদের কালাম অনুসারে মূসা হুকুম করেছিলেন।
{15:16} আর দাউদ লেবীয়দের নেতৃবর্গকে বললেন, তোমরা উচ্চৈঃস্বরে আনন্দ ধ্বনি করার জন্য নিজেদের গায়ক ভাইদেরকে বাদ্যযন্ত্র সহকারে, নেবল, বীণা ও করতাল সহকারে নিযুক্ত কর।
{15:17} তাতে লেবীয়েরা যোয়েলের পুত্র হেমন, তাঁর ভাইদের মধ্যে বেরিখিয়ের পুত্র আসফ ও তাঁদের জ্ঞাতি মরারিয়দের মধ্যে কূশায়ার পুত্র এথনকে নিযুক্ত করলো।
{15:18} আর তাঁদের সঙ্গে তাঁদের দ্বিতীয় পদস্থ ভাইদেরকে তারা নিযুক্ত করলো। তারা হল জাকারিয়া, বেন, যাসীয়েল, শমীরামোৎ, যিহীয়েল, উন্নি, ইলীয়াব, বনায়, মাসেয়, মত্তিথিয়, ইলীফলেহূ ও মিক্‌নেয় এবং ওবেদ-ইদোমও যিয়ীয়েল নামে দুই দ্বারপাল।
{15:19} অতএব হেমন, আসফ ও এথন, এই গায়কেরা ব্রোঞ্জের করতালে উচ্চধ্বনি করতে,
{15:20} এবং জাকারিয়া, অসীয়েল, শমীরামোৎ, যিহীয়েল, উন্নি, ইলীয়াব, মাসেয় ও বনায় অলামোৎ (নামক সুরে) নেবল বাজাবার পরিচালক,
{15:21} এবং মত্তিথিয়, ইলীফলেহূ, মিক্‌নেয়, ওবেদ-ইদোম, যিয়ীয়েল ও অসসিয় শিমিনীৎ (নামক সুরে) বীণা বাজাবার পরিচালক নিযুক্ত হলেন।
{15:22} আর লেবীয়দের নেতা কননিয় গান সম্বন্ধে প্রধান হলেন। তিনি গান শিক্ষা দিলেন, কারণ তিনি সঙ্গীতে পারদর্শী ছিলেন।
{15:23} আর বেরিখিয় ও ইল্‌কানা সিন্দুকের দ্বাররক্ষক ছিলেন।
{15:24} শবনিয়, যিহোশাফট, নথনেল, অমাসয়, জাকারিয়া, বনায় ও ইলীয়েষর, এসব ইমাম আল্লাহ্‌র সিন্দুকের সম্মুখে তূরী বাজালেন এবং ওবেদ-ইদোম ও যিহিয় সিন্দুকের দ্বাররক্ষক ছিলেন।
{15:25} পরে দাউদ, ইসরাইলের প্রাচীনবর্গরা ও সহস্রপতিরা আনন্দ সহকারে ওবেদ-ইদোমের বাড়ি থেকে মাবুদের শরীয়ত-সিন্দুক আনতে গেলেন;
{15:26} আর যে লেবীয়েরা মাবুদের শরীয়ত-সিন্দুক বহন করলো, আল্লাহ্‌ তাদের সাহায্য করলেন বলে ওঁরা সাতটি বলদ ও সাতটি ভেড়া কোরবানী করলেন।
{15:27} আর দাউদ এবং সিন্দুক-বহনকারী লেবীয়েরা, গায়কেরা ও গায়কদের সঙ্গে গানের নেতা কননিয়, এঁরা সকলে মসীনার পোশাক পরা ছিলেন; এবং দাউদের কাঁধে মসীনার একটি এফোদ ছিল।
{15:28} এভাবে জয়ধ্বনি সহকারে এবং শৃঙ্গ, তূরী, করতাল, নেবল ও বীণা-ধ্বনি সহকারে সমস্ত ইসরাইল মাবুদের শরীয়ত-সিন্দুক আনয়ন করলো।
{15:29} আর মাবুদের শরীয়ত-সিন্দুক যখন দাউদ-নগরে উপস্থিত হল তখন তালুতের কন্যা মীখল জানালা দিয়ে চেয়ে দেখলেন এবং দাউদ বাদশাহ্‌কে নৃত্য ও আনন্দ করতে দেখে মনে মনে তুচ্ছ করলেন।
{i16:1} শরীয়ত-তাঁবুতে শরীয়ত-সিন্দুক স্থাপন
{16:1} পরে লোকেরা আল্লাহ্‌র সিন্দুক ভিতরে এনে, দাউদ তার জন্য যে তাঁবু স্থাপন করেছিলেন, তার মধ্যে রাখল এবং আল্লাহ্‌র সম্মুখে পোড়ানো-কোরবানী ও মঙ্গল-কোরবানী দেওয়া হল।
{16:2} আর দাউদ পোড়ানো-কোরবানী ও মঙ্গল-কোরবানীর কাজ শেষ করার পর মাবুদের নামে লোকদেরকে দোয়া করলেন।
{16:3} আর সমস্ত ইসরাইলের মধ্যে প্রত্যেক পুরুষ ও প্রত্যেক স্ত্রীলোককে একখানা করে রুটি ও এক খণ্ড গোশ্‌ত ও একখানা আঙ্গুরের পিঠা দিলেন।
{16:4} পরে তিনি মাবুদের সিন্দুকের সম্মুখে পরিচর্যা করতে এবং ইসরাইলের আল্লাহ্‌ মাবুদকে স্মরণ করতে তাঁর প্রশংসা-গজল ও প্রশংসা করতে লেবীয়দের কয়েক জনকে নিযুক্ত করলেন;
{16:5} এই লোকদের নেতা ছিলেন আসফ, দ্বিতীয় জাকারিয়া, অপর যিয়ীয়েল, শমীরোমোৎ, যিহীয়েল, মত্তিথিয়, ইলীয়াব, বনায়, ওবেদ-ইদোম ও যিয়ীয়েল। এরা আল্লাহ্‌র নিয়ম-সিন্দুকের সম্মুখে নেবল ও বীণা বাজাতেন ও আসফ উচ্চধ্বনির করতাল বাজাতেন।
{16:6} আর বনায় ও যহসীয়েল এই দু’জন ইমাম প্রতিনিয়ত তূরী বাজাতেন।
{i16:7} হযরত দাউদের প্রশংসা-গজল
{16:7} আর সেদিন দাউদ মাবুদের উদ্দেশে প্রশংসা-গজল করার ভার আসফের ও তাঁর ভাইদের হাতে প্রথমে অর্পণ করলেন।
{16:8} মাবুদের প্রশংসা-গজল কর, তাঁর নামে ডাক, জাতিদের মধ্যে তাঁর সমস্ত কাজের কথা জানাও।
{16:9} তাঁর উদ্দেশে গজল গাও, তাঁর প্রশংসা গান কর। তাঁর সমস্ত অলৌকিক কাজ ধ্যান কর।
{16:10} তাঁর পবিত্র নামের মহিমা হোক; যারা মাবুদের খোঁজ করে তাদের অন্তর আনন্দ করুক।
{16:11} মাবুদের ও তাঁর শক্তির খোঁজ কর, নিয়ত তাঁর উপস্থিতির খোঁজ কর;
{16:12} স্মরণ কর তাঁর কৃত অলৌকিক সমস্ত কাজ, তাঁর অদ্ভুত লক্ষণ ও তাঁর মুখের সমস্ত শাসন;
{16:13} তোমরা তো তাঁর গোলাম ইসরাইলের বংশ, তোমরা ইয়াকুবের সন্তান, তাঁর মনোনীত লোক।
{16:14} তিনি আমাদের আল্লাহ্‌, মাবুদ, তাঁর সমস্ত শাসন সারা দুনিয়াতে বিদ্যমান।
{16:15} তোমরা তাঁর নিয়ম অনন্তকাল স্মরণ করো, সেই কালাম তিনি হাজার পুরুষপরম্পরার প্রতি হুকুম করেছেন।
{16:16} সেই নিয়ম তিনি ইব্রাহিমের সঙ্গে করলেন, সেই শপথ ইস্‌হাকের কাছে করলেন;
{16:17} তিনি তা ইয়াকুবের জন্য বিধি বলে, ইসরাইলের জন্য অনন্তকালীন নিয়ম বলে দাঁড় করিয়েছিলেন;
{16:18} তিনি বললেন, আমি তোমাকে কেনান দেশ দেব, তা-ই তোমাদের স্বীকৃত অধিকার;
{16:19} সেই সময় তোমরা সংখ্যাতে বেশি ছিলে না, অল্পই ছিলে এবং সেখানে প্রবাসী ছিলে।
{16:20} তারা এক জাতি থেকে অন্য জাতির কাছে, এক রাজ্য থেকে অন্য লোকবৃন্দের কাছে ঘুরে বেড়াত।
{16:21} তিনি কোন মানুষকে তাদের প্রতি জুলুম করতে দিতেন না, বরং তাদের জন্য বাদশাহ্‌দেরকেও অনুযোগ করতেন,
{16:22} “আমার অভিষিক্ত ব্যক্তিদেরকে স্পর্শ করো না, আমার নবীদের অপকার করো না।” সমস্ত ভুবন! মাবুদের উদ্দেশে গজল গাও,
{16:23} দিন দিন তাঁর উদ্ধার ঘোষণা কর।
{16:24} তবলিগ কর জাতিদের মধ্যে তাঁর গৌরব, সমস্ত লোক-সমাজে তাঁর অলৌকিক কাজগুলো।
{16:25} কেননা মাবুদ মহান ও অতি কীর্তনীয়, তিনি সমস্ত দেবতার চেয়ে ভয়ঙ্কর।
{16:26} কেননা জাতিদের সমস্ত দেবতা অবস্তুমাত্র, কিন্তু মাবুদ আসমানের নির্মাতা।
{16:27} সম্মান ও মহিমা তাঁর অগ্রবর্তী, শক্তি ও আনন্দ তাঁর বাসস্থানে বিদ্যমান।
{16:28} জাতিদের সমস্ত গোষ্ঠী! মাবুদের মহিমা ঘোষণা কর, মাবুদের গৌরব ও শক্তি ঘোষণা কর।
{16:29} মাবুদের নামের গৌরব ঘোষণা কর, নৈবেদ্য সঙ্গে নিয়ে তাঁর সম্মুখে এসো, পবিত্র শোভায় মাবুদকে সেজ্‌দা কর।
{16:30} সমস্ত ভুবন! তাঁর সাক্ষাতে কেঁপে ওঠো; জগতও সুস্থির, তা বিচলিত হবে না;
{16:31} আসমান আনন্দ করুক, দুনিয়া উল্লসিত হোক; লোকে জাতিদের মধ্যে বলুক, মাবুদ রাজত্ব করছেন।
{16:32} সমুদ্র ও তার মধ্যেকার সকলে গর্জন করুক, ক্ষেত ও তার মধ্যেকার সকলই উল্লসিত হোক।
{16:33} তখন বনের সমস্ত গাছ মাবুদের সাক্ষাতে আনন্দে গান করবে; কেননা তিনি দুনিয়ার বিচার করতে আসছেন।
{16:34} মাবুদের প্রশংসা-গজল কর, কেননা তিনি মঙ্গলময়, তাঁর অটল মহব্বত অনন্তকালস্থায়ী।
{16:35} তোমরা বল, হে আমাদের নাজাতের আল্লাহ্‌, উদ্ধার কর, আমাদেরকে সংগ্রহ কর, জাতিদের হাত থেকে উদ্ধার কর, যেন আমরা তোমার পবিত্র নামের প্রশংসা-গজল করি, যেন তোমার প্রশংসায় জয়ধ্বনি করি।
{16:36} মাবুদ ধন্য হোন, ইসরাইলের আল্লাহ্‌, অনাদিকাল থেকে অনন্তকাল পর্যন্ত। পরে সকল লোক বললো আমিন, আর মাবুদের প্রশংসা করলো।
{i16:37} নিয়মিত এবাদত
{16:37} আর প্রতিদিন যেমন প্রয়োজন, তেমনি সিন্দুকের সম্মুখে নিয়মিতভাবে পরিচর্যা করার জন্য তিনি আসফ ও তাঁর ভাইদেরকে মাবুদের নিয়ম সিন্দুকের সম্মুখে রাখলেন।
{16:38} ওবেদ-ইদোম ও তাঁদের আটষট্টি জন ভাই এবং যিদূথূনের পুত্র ওবেদ-ইদোম ও হোষা দ্বারপাল হলেন।
{16:39} আর তিনি সাদোক ইমামকে ও তাঁর ইমাম ভাইদেরকে গিবিয়োনস্থ উচ্চস্থলীতে মাবুদের শরীয়ত-তাঁবুর সম্মুখে রাখলেন,
{16:40} যেন তাঁরা কোরবানগাহ্‌র উপরে মাবুদের উদ্দেশে নিয়মিতভাবে খুব ভোরে ও সন্ধ্যাবেলা পোড়ানো-কোরবানী করেন এবং মাবুদ ইসরাইলকে যে ব্যবস্থা হুকুম করেছিলেন, তাতে লেখা সমস্ত কথানুসারে কাজ করেন।
{16:41} আর তিনি হেমন ও যিদূথূনকে এবং আর যে মনোনীত লোকদের নাম লেখা হল, তাদেরকে ওদের সঙ্গে রাখলেন, যেন তাঁরা মাবুদের প্রশংসা-গজল করেন, কেননা তাঁর অটল মহব্বত অনন্তকালস্থায়ী।
{16:42} আর উচ্চধ্বনির জন্য তূরী ও করতাল এবং খোদায়ী সঙ্গীতের জন্য বাদ্যযন্ত্র বাজাতে হেমন ও যিদূথূন ওদের সঙ্গী এবং যিদূথূনের পুত্ররা দ্বারপাল হলেন।
{16:43} পরে সমস্ত লোক যার যার বাড়িতে প্রস্থান করলো এবং দাউদ তাঁর পরিজনদেরকে দোয়া করার জন্য ফিরে আসলেন।
{i17:1} বাদশাহ্‌ দাউদের কাছে আল্লাহ্‌র ওয়াদা
{17:1} পরে দাউদ যখন নিজের বাড়িতে বাস করতে শুরু করলেন, তখন তিনি নাথন নবীকে বললেন, দেখুন, আমি এরস কাঠের বাড়িতে বাস করছি কিন্তু মাবুদের শরীয়ত-সিন্দুক পর্দার অন্তরালে বাস করছে।
{17:2} নাথন দাউদকে বললেন, যা কিছু আপনার মনে আছে তা-ই করুন, কেননা আল্লাহ্‌ তাঁর সহবর্তী।
{17:3} কিন্তু সেই রাতে আল্লাহ্‌র এই কালাম নাথনের কাছে উপস্থিত হল,
{17:4} তুমি যাও, আমার গোলাম দাউদকে বল, মাবুদ এই কথা বলেন, তুমি আমার জন্য বসতি-গৃহ নির্মাণ করবে না।
{17:5} ইসরাইলকে বের করে আনবার দিন থেকে আজ পর্যন্ত আমি তো কোন গৃহে বাস করি নি, কিন্তু এক তাঁবু থেকে অন্য তাঁবুতে ও এক শরীয়ত-তাঁবু থেকে অন্য আবাসে গিয়েছি।
{17:6} বনি-ইসরাইলদের সঙ্গে বিভিন্ন স্থানে ঘুরে বেড়াবার সময় আমি যাকে আমার লোকদের পালনের ভার দিয়েছিলাম, ইসরাইলের এমন কোন বিচারকর্তাকে কি কখনও এই কথা বলেছি যে, তোমরা কেন আমার জন্য এরস কাঠের গৃহ নির্মাণ কর নি?
{17:7} অতএব এখন তুমি আমার গোলাম দাউদকে এই কথা বলবে, বাহিনীগণের মাবুদ এই কথা বলেন, আমার লোক ইসরাইলের নায়ক করার জন্য আমিই তোমাকে পশু চরাবার মাঠ থেকে ও ভেড়ার পালের পিছন থেকে নিয়ে এসেছি।
{17:8} আর তুমি যে স্থানেই গমন করেছ, সেই স্থানে তোমার সহবর্তী থেকে তোমার সম্মুখ থেকে তোমার সমস্ত দুশমনকে উচ্ছেদ করেছি, আর আমি তোমার নাম দুনিয়ার মহাপুরুষদের নামের মত করবো।
{17:9} আর আমি আমার লোক ইসরাইলের জন্য একটি স্থান নির্ধারণ করবো ও তাদেরকে রোপণ করবো, যেন তারা তাদের সেই স্থানে বাস করে এবং আর বিচলিত না হয়; দুর্বৃত্তরা তাদেরকে আর জুলুম করবে না, যেমন আগে করতো —
{17:10} যে সময় থেকে আমি আমার লোক ইসরাইলের উপরে কাজীদেরকে নিযুক্ত করেছিলাম, সেই সময়ে যেমন হত। আর আমি তোমার সমস্ত দুশমনকে নত করবো। আরও তোমাকে বলছি, তোমার জন্য মাবুদ একটি কুল নির্মাণ করবেন।
{17:11} আর তোমার দিন সমপূর্ণ হলে যখন তোমাকে তোমার পূর্বপুরুষদের কাছে যেতে হবে, তখন আমি তোমার পুত্রদের মধ্যে এক জনকে স্থাপন করবো এবং তার রাজ্য স্থির করবো।
{17:12} সেই আমার জন্য একটি গৃহ নির্মাণ করবে এবং আমি তার সিংহাসন চিরস্থায়ী করবো।
{17:13} আমি তার পিতা হব ও সে আমার পুত্র হবে এবং যে তোমার আগে ছিল তার কাছ থেকে যেমন আমার অটল মহব্বত প্রত্যাহার করেছিলাম, তেমনি এর থেকে তা প্রত্যাহার করবো না।
{17:14} কিন্তু আমার বাড়িতে ও আমার রাজ্যে তাকে চিরকাল স্থির রাখবো এবং তার সিংহাসন চিরস্থায়ী হবে।
{17:15} নাথন দাউদকে এ সব কালাম ও দর্শন অনুসারে কথা বললেন।
{i17:16} বাদশাহ্‌ দাউদের মুনাজাত
{17:16} তখন বাদশাহ্‌ দাউদ ভিতরে গিয়ে মাবুদের সম্মুখে বসলেন, আর বললেন, হে মাবুদ আল্লাহ্‌, আমি কে, আমার কুলই বা কি যে, তুমি আমাকে এই পর্যন্ত এনেছ?
{17:17} আর হে আল্লাহ্‌, তোমার দৃষ্টিতে এও ক্ষুদ্র বিষয় হল, তুমি তোমার গোলামের কুলের বিষয়েও সুদীর্ঘ কালের উদ্দেশে কথা বললে এবং হে মাবুদ আল্লাহ্‌, আমাকে উচ্চপদস্থ মানুষের শ্রেণীভুক্ত বলে জ্ঞান করলে।
{17:18} তোমার গোলামের প্রতি কৃত সম্মানের বিষয়ে দাউদ তোমাকে আর কি বলবে? তুমি তো তোমার গোলামকে জান।
{17:19} হে মাবুদ, তুমি তোমার গোলামের জন্য তোমার ইচ্ছা অনুসারে এসব মহৎ কাজ তুমি করেছ আর তোমার গোলামকে তা জানিয়েছ।
{17:20} হে মাবুদ, তোমার মত কেউই নেই ও তুমি ছাড়া কোন আল্লাহ্‌ নেই; আমরা স্বকর্ণে যা শুনেছি, সেই অনুসারে এই কথা জানি।
{17:21} দুনিয়ার মধ্যে আর কোন্‌ জাতি তোমার লোক ইসরাইলের মত? তুমি আল্লাহ্‌ তাকে তোমার লোক করার জন্য মুক্ত করতে গিয়েছিলে, যেন মিসর থেকে মুক্ত তোমার লোকদের সম্মুখ থেকে জাতিদেরকে, বিতাড়িত করার সময়ে নানা রকম মহৎ ও ভয়ংকর কাজ দ্বারা তোমার নাম প্রতিষ্ঠিত কর।
{17:22} তুমি তো তোমার লোক ইসরাইলকে চিরকালের জন্য তোমার লোক করেছ, আর হে মাবুদ, তুমিই তাদের আল্লাহ্‌ হয়েছ।
{17:23} এখন হে মাবুদ, তুমি তোমার গোলাম ও তার কুলের বিষয়ে যে কালাম বলেছ, তা চিরকালের জন্য স্থিরীকৃত হোক; যেমন বলেছ, সেই অনুসারে কর।
{17:24} তোমার নাম চিরকালের জন্য স্থিরীকৃত ও মহিমান্বিত হোক; লোকে বলুক, বাহিনীগণের মাবুদই ইসরাইলের আল্লাহ্‌, ইসরাইলের পক্ষীয় আল্লাহ্‌, আর তোমার গোলাম দাউদের কুল তোমার সাক্ষাত সুস্থির।
{17:25} বাস্তবিক, হে আমার আল্লাহ্‌, তুমি আমার জন্য একটি কুল উৎপন্ন করবে, এই কথা তোমার গোলামের কাছে প্রকাশ করলে; এই কারণ তোমার কাছে এই মুনাজাত করতে তোমার গোলামের মনে সাহস হয়েছে।
{17:26} আর এখন, হে মাবুদ, তুমিই আল্লাহ্‌ এবং তুমি তোমার গোলামের কাছে এই মঙ্গল ওয়াদা করেছ।
{17:27} এখন তুমি মেহেরবানী করে তোমার গোলামের কুলকে দোয়া করেছ, যেন সেই কুল তোমার সম্মুখে চিরকাল থাকে; কেননা, হে মাবুদ, তুমিই দোয়া করেছ, তাই তা চিরকালের জন্য দোয়াযুক্ত।
{i18:1} বাদশাহ্‌ দাউদের বিজয়
{18:1} এর পরে দাউদ ফিলিস্তিনীদেরকে আক্রমণ করে পরাজিত করলেন, আর ফিলিস্তিনীদের হাত থেকে গাৎ ও তার সমস্ত উপনগর অধিকার করলেন।
{18:2} আর তিনি মোয়াবকে আঘাত করলেন; তাতে মোয়াবীয়েরা দাউদের গোলাম হয়ে উপঢৌকন আনলো।
{18:3} আর যে সময়ে সোবার বাদশাহ্‌ হদদেষর ফোরাত নদীর কাছে তাঁর কর্তৃত্ব স্থাপন করতে যান, সেই সময়ে দাউদ হমাতে তাঁকে আঘাত করেন।
{18:4} দাউদ তাঁর কাছ থেকে এক হাজার রথ, সাত হাজার ঘোড়সওয়ার ও বিশ হাজার পদাতিক সৈন্য অধিকার করলেন; আর দাউদ তাঁর রথের ঘোড়াগুলোর পায়ের শিরা কেটে দিলেন, কিন্তু তার মধ্যে এক শত রথের ঘোড়া রাখলেন।
{18:5} আর দামেস্কের অরামীয়েরা সোবার হদদেষরের বাদশাহ্‌র সাহায্য করতে আসলে দাউদ সেই অরামীয়দের মধ্যে বাইশ হাজার লোককে আঘাত করলেন।
{18:6} আর দাউদ দামেস্কের অরাম দেশে সৈন্যদল স্থাপন করলেন; তাতে অরাম দাউদের গোলাম হয়ে উপঢৌকন আনলো; এভাবে দাউদ যেসব স্থানে যেতেন, সেই স্থানে মাবুদ তাঁকে বিজয়ী করতেন।
{18:7} আর দাউদ হদদেষরের গোলামদের সোনার ঢালগুলো খুলে জেরুশালেমে আনলেন।
{18:8} আর দাউদ হদরেষরের টিভৎ ও কূন নগর থেকে বিস্তর ব্রোঞ্জ আনলেন, সোলায়মান তা দ্বারা ব্রোঞ্জের সমুদ্র, দুই স্তম্ভ ও ব্রোঞ্জের সমস্ত পাত্র তৈরি করলেন।
{18:9} তখন দাউদ সোবার বাদশাহ্‌ হদরেষরের সমগ্র সৈন্যদলকে আক্রমণ করেছেন শুনে হমাতের বাদশাহ্‌ তয়ূ বাদশাহ্‌ দাউদের কুশল জিজ্ঞাসা করার জন্য,
{18:10} এবং তিনি হদদেষরের সঙ্গে যুদ্ধে তাঁকে আক্রমণ করেছেন বলে তাঁর শুকরিয়া করার জন্য তাঁর পুত্র হদোরামকে তাঁর কাছে প্রেরণ করলেন; কেননা হদদেষরের সঙ্গে তয়ূরও যুদ্ধ হয়েছিল। আর হদোরামের সঙ্গে রূপা, সোনা ও ব্রোঞ্জের নানা রকম পাত্র ছিল।
{18:11} তাতে বাদশাহ্‌ দাউদ সমস্ত জাতি থেকে, ইদোম, মোয়াব, অম্মোনীয়দের এবং ফিলিস্তিনী ও আমালেক থেকে আনা রূপার ও সোনার সঙ্গে সেসব দ্রব্যও মাবুদের উদ্দেশে পবিত্র করলেন।
{18:12} আর সরূয়ার পুত্র অবীশয় লবণ-তলভূমিতে আঠার হাজার ইদোমীয়কে হত্যা করলেন।
{i18:13} বাদশাহ্‌ দাউদের কর্মকর্তারা
{18:13} পরে তিনি ইদোমে সৈন্যদল স্থাপন করলেন এবং সমস্ত ইদোমীয় লোক দাউদের গোলাম হল। আর দাউদ যেসব স্থানে যেতেন, সেই স্থানে মাবুদ তাঁকে বিজয়ী করতেন।
{18:14} দাউদ সমস্ত ইসরাইলের উপরে রাজত্ব করলেন, তিনি তাঁর সমস্ত লোকের জন্য ন্যায়ভাবে বিচার ও শাসন করতেন।
{18:15} আর সরূয়ার পুত্র যোয়াব সৈন্যাধ্যক্ষ ছিলেন; এবং অহীলূদের পুত্র যিহোশাফট ইতিহাস লেখক ছিলেন।
{18:16} আর অহীটূবের পুত্র সাদোক ও অবিয়াথরের পুত্র আবিমালেক ইমাম ছিলেন এবং শব্‌শ লেখক ছিলেন।
{18:17} আর যিহোয়াদার পুত্র বনায় করেথীয় ও পলেথীয়দের উপরে নিযুক্ত ছিলেন এবং দাউদের পুত্ররা বাদশাহ্‌র প্রধান কর্মকর্তা ছিলেন।
{i19:1} অম্মোনীয়দের সঙ্গে যুদ্ধ
{19:1} এর পরে অম্মোনীয়দের বাদশাহ্‌ নাহশের মৃত্যু হল ও তাঁর পুত্র তাঁর পদে বাদশাহ্‌ হলেন।
{19:2} তখন দাউদ বললেন, আমি নাহশের পুত্র হানূনের প্রতি সদয় ব্যবহার করবো, কেননা তাঁর পিতা আমার প্রতি সদয় ব্যবহার করেছিলেন। পরে দাউদ তাঁকে পিতৃশোকে সান্ত্বনা দেবার জন্য দূতদের প্রেরণ করলেন। আর দাউদের গোলামেরা হানূনকে সান্ত্বনা দেবার জন্য অম্মোনীয়দের দেশে তাঁর কাছে উপস্থিত হল।
{19:3} কিন্তু অম্মোনীয়দের কর্মকর্তারা হানূনকে বললেন, আপনি কি মনে করছেন যে, দাউদ আপনার পিতার সম্মান করে বলে আপনার কাছে সান্ত্বনাকারীদের পাঠিয়েছে? তার গোলামেরা কি সন্ধান নেবার এবং লণ্ডভণ্ড করার ও দেশ নিরীক্ষণ করার জন্য আপনার কাছে আসে নি?
{19:4} তখন হানূন দাউদের গোলামদেরকে ধরে তাদেরকে দাড়ি কামিয়ে দিলেন ও পোশাকের অর্ধেক অর্থাৎ নিতম্ব দেশ পর্যন্ত কেটে তাদেরকে বিদায় করলেন।
{19:5} পরে কোন লোক গিয়ে সেই ব্যক্তিদের বৃত্তান্ত দাউদকে জানালো। আর তিনি তাদের সঙ্গে সাক্ষাৎ করতে লোক পাঠালেন; কেননা তারা অতিশয় লজ্জিত হয়েছিল। বাদশাহ্‌ বলে পাঠালেন, যতদিন তোমাদের দাড়ি না উঠে, ততদিন তোমরা জেরিকোতে থাক, তারপর ফিরে এসো।
{19:6} অম্মোনীয়রা যখন দেখতে পেল যে, তারা দাউদের কাছে নিজদেরকে ঘৃণার পাত্র করেছে, তখন হানূন ও অম্মোনীয়রা অরাম-নহরয়িম, অরাম-মাখা ও সোবা থেকে রথ ও ঘোড়সওয়ারদেরকে বেতন দিয়ে আনবার জন্য এক হাজার তালন্ত রূপা পাঠাল।
{19:7} আর বত্রিশ হাজার রথ ও মাখার বাদশাহ্‌কে এবং তাঁর লোকদেরকে বেতন দিয়ে আনাল; তারা এসে মেদবার সম্মুখে শিবির স্থাপন করলো এবং অম্মোনীয়রাও যার যার নগর থেকে একত্র হয়ে যুদ্ধের জন্য বের হল।
{19:8} তখন এই সংবাদ পেয়ে দাউদ যোয়াব ও বিক্রমশালী সমস্ত সৈন্যকে প্রেরণ করলেন।
{19:9} অম্মোনীয়রা বাইরে এসে নগরের প্রবেশ-স্থানে যুদ্ধার্থে সৈন্য রচনা করলো এবং সমাগত বাদশাহ্‌রা মাঠে স্বতন্ত্র থাকলেন।
{19:10} এভাবে সম্মুখে ও পিছনে দুই দিকেই তাঁর বিরুদ্ধে যুদ্ধ হবে দেখে যোয়াব ইসরাইলের সমস্ত মনোনীত লোকের মধ্য থেকে লোক বেছে নিয়ে অরামীয়দের সম্মুখে সৈন্য সাজালেন।
{19:11} আর অবশিষ্ট লোকদেরকে তিনি তাঁর ভাই অবীশয়ের হাতে তুলে দিলেন, তাতে তারা অম্মোনীয়দের সম্মুখে সৈন্য সাজালো।
{19:12} আর তিনি বললেন, যদি অরামীয়েরা আমার চেয়ে বলবান হয়, তবে তুমি আমাকে সাহায্য করবে; আর যদি অম্মোনীয়রা তোমার চেয়ে বলবান হয়, তবে আমি তোমাকে সাহায্য করবো।
{19:13} সাহস কর, এসো, আমাদের জাতি ও আমাদের আল্লাহ্‌র নগরগুলোর জন্য আমরা নিজেদের বলবান করি; আর মাবুদের দৃষ্টিতে যা ভাল, তিনি তা-ই করুন।
{19:14} পরে যোয়াব ও তাঁর সঙ্গী লোকেরা যুদ্ধ করার জন্য অরামীয়দের সম্মুখীন হলে তারা তাঁর সম্মুখ থেকে পালিয়ে গেল।
{19:15} আর অরামীয়েরা পালিয়ে গেছে দেখে অম্মোনীয়রাও তাঁর ভাই অবীশয়ের সম্মুখ থেকে পালিয়ে নগরে প্রবেশ করলো। পরে যোয়াব জেরুশালেমে আসলেন।
{19:16} অরামীয়েরা যখন দেখতে পেল যে, তারা ইসরাইলের কাছে পরাজিত হয়েছে, তখন দূত পাঠিয়ে ফোরাত নদীর ওপারস্থ অরামীয়দেরকে বের করে আনলো; হদদেষরের দলের সেনাপতি শোফক তাদের অগ্রণী ছিলেন।
{19:17} পরে দাউদকে এই সংবাদ দেওয়া হলে তিনি সমস্ত ইসরাইলকে একত্র করলেন এবং জর্ডান পার হয়ে তাদের কাছে উপস্থিত হয়ে তাদের বিরুদ্ধে সৈন্য সাজালেন; আর দাউদ অরামীয়দের বিরুদ্ধে সৈন্য রচনা করলে তারা তাঁর সঙ্গে যুদ্ধ করলো।
{19:18} আর অরামীয়েরা ইসরাইলের সম্মুখ থেকে পালিয়ে গেল; আর দাউদ অরামীয়দের সাত হাজার রথচালক ও চল্লিশ হাজার পদাতিক সৈন্য হত্যা এবং দলের সেনাপতি শোফককে হত্যা করলেন।
{19:19} পরে হদদেষরের গোলামেরা যখন দেখলো, তারা ইসরাইলের সম্মুখে পরাজিত হয়েছে, তখন দাউদের সঙ্গে সন্ধি করে তাঁর গোলাম হল এবং অরামীয়েরা আর অম্মোনীয়দের সাহায্য করতে সম্মত হল না।
{i20:1} রব্বা নগর অধিকার
{20:1} পরে যখন বছর ফিরে এল, সেই সময়ে অর্থাৎ রাজন্যবর্গের যুদ্ধে যাবার সময়ে যোয়াব সৈন্যবল নিয়ে গিয়ে অম্মোনীয়দের দেশ উৎচ্ছন্ন করলেন আর রব্বাতে গিয়ে তা অবরোধ করলেন, কিন্তু দাউদ জেরুশালেমে থাকলেন। পরে যোয়াব রব্বাকে আঘাত করে ভূমিসাৎ করলেন।
{20:2} আর দাউদ তাদের বাদশাহ্‌র মাথা থেকে মুকুট নিলেন। আর দেখা গেল যে, তা এক তালন্ত সোনা পরিমিত এবং মণিতে ভূষিত; আর তা দাউদের মাথায় অর্পিত হল; এবং তিনি ঐ নগর থেকে অতি প্রচুর লুণ্ঠিত দ্রব্য বের করে আনলেন।
{20:3} আর তিনি সেখানকার লোকদের বের করে এনে করাতের দ্বারা, লোহার মই ও কুড়ালির দ্বারা কাজ করালেন; দাউদ অম্মোনীয়দের সমস্ত নগরের প্রতি এরকম করলেন। পরে দাউদ ও সমস্ত লোক জেরুশালেমে ফিরে গেলেন।
{i20:4} ফিলিস্তিনীদের সঙ্গে যুদ্ধ
{20:4} এর পরে গেষরে ফিলিস্তিনীদের সঙ্গে যুদ্ধ হল; তখন হ্‌শাতীয় সিব্বখয় রফার সন্তান সিপ্পয়কে হত্যা করলো; তাতে তারা নত হল।
{20:5} আবার ফিলিস্তিনীদের সঙ্গে যুদ্ধ হল। আর যায়ীরের পুত্র ইল্‌হানন গাতীয় গলেতের ভাই লহমিকে হত্যা করলো, এর বর্শা তাঁতের নরাজের মত ছিল।
{20:6} আর একবার গাতে যুদ্ধ হল; আর সেখানে অতি দীর্ঘকায় এক জন ছিল, প্রতি হাত পায়ে তার ছয়টি ছয়টি করে আঙ্গুল, সবসুদ্ধ চব্বিশ আঙ্গুল ছিল, সেও রফার সন্তান।
{20:7} সে ইসরাইলকে টিট্‌কারি দিলে দাউদের ভাই শিমিয়ের পুত্র যোনাথন তাকে হত্যা করলো।
{20:8} এরা রফার বংশে গাতে জন্মেছিল; এরা দাউদের হাতে ও তাঁর গোলামদের হাতে মারা পড়লো।
{i21:1} লোকগণনা ও আল্লাহ্‌র শাস্তি
{21:1} আর শয়তান ইসরাইলের প্রতিকূলে দাঁড়িয়ে ইসরাইলকে গণনা করতে দাউদকে প্রবৃত্তি দিল।
{21:2} তখন দাউদ যোয়াব ও সৈন্যদলের সেনাপতিদের বললেন, যাও, তোমরা বের্‌-শেবা থেকে দান পর্যন্ত ইসরাইলের সংখ্যা গণনা কর, পরে আমার কাছে সংবাদ আন, আমি তাদের সংখ্যা জানবো।
{21:3} তখন যোয়াব বললেন, এখন যত লোক আছে, মাবুদ তার শত গুণ বেশি তাঁর লোক বৃদ্ধি করুন; কিন্তু হে আমার মালিক বাদশাহ্‌, তারা সকলে কি আমার প্রভুর গোলাম নয়? আমার প্রভু এই চেষ্টা কেন করছেন? আপনি ইসরাইলের দোষের কারণ কেন হবেন?
{21:4} তবুও যোয়াবের উপরে বাদশাহ্‌র কথাই প্রবল হল। তাতে যোয়াব প্রস্থান করে সমস্ত ইসরাইলের মধ্যে পর্যটন করলেন, পরে জেরুশালেমে আসলেন।
{21:5} আর যোয়াব গণনা-করা লোকদের সংখ্যা দাউদের কাছে দিলেন। সমস্ত ইসরাইলের এগার লক্ষ তলোয়ারধারী লোক ও এহুদার চার লক্ষ সত্তর হাজার তলোয়ারধারী লোক ছিল।
{21:6} কিন্তু তাদের মধ্যে তিনি লেবি ও বিন্‌ইয়ামীন বংশকে গণনা করেন নি, কারণ বাদশাহ্‌র কথায় যোয়াবের ঘৃণা হয়েছিল।
{21:7} আর আল্লাহ্‌ এই কাজে অসন্তুষ্ট হলেন, তাই তিনি ইসরাইলকে আঘাত করলেন।
{21:8} পরে দাউদ আল্লাহ্‌কে বললেন, এই কাজ করে আমি মহাগুনাহ্‌ করেছি, কিন্তু এখন আরজ করি, নিজের গোলামের অপরাধ মাফ কর; কেননা আমি বড়ই অজ্ঞানের কাজ করেছি।
{21:9} পরে মাবুদ দাউদের দর্শক গাদকে এই কথা বললেন;
{21:10} তুমি গিয়ে দাউদকে বল, মাবুদ এই কথা বলেন, আমি তোমার সম্মুখে তিনটি দণ্ড রাখলাম, তার মধ্যে তুমি একটা মনোনীত কর, আমি তোমার প্রতি তা-ই করবো।
{21:11} পরে গাদ দাউদের কাছে এসে তাঁকে বললেন, মাবুদ এই কথা বলেন, তুমি যেটা ইচ্ছা গ্রহণ কর;
{21:12} হয় তিন বছর দুর্ভিক্ষ, নয় তিন মাস পর্যন্ত দুশমনদের তলোয়ার তোমাকে পেয়ে বসলে তোমার বিপক্ষ লোকদের সম্মুখে সংহার, নয় তো তিন দিন পর্যন্ত মাবুদের তলোয়ার, অর্থাৎ দেশে মহামারী এবং ইসরাইলের সমস্ত অঞ্চলে মাবুদের বিনাশক ফেরেশতার ভ্রমণ। যিনি আমাকে পাঠিয়েছেন তাঁকে কি উত্তর দেব তা এখন বিবেচনা করে দেখুন।
{21:13} দাউদ গাদকে বললেন, আমি বড়ই বিপদগ্রস্ত হলাম; আমি যেন মানুষের হাতে না পড়ি কিন্তু মাবুদের হাতে পড়ি, কেননা তাঁর করুণা প্রচুর।
{21:14} পরে মাবুদ ইসরাইলের উপরে মহামারী পাঠালেন, তাতে ইসরাইলের সত্তর হাজার লোক মারা পড়লো।
{21:15} আর আল্লাহ্‌ জেরুশালেম বিনষ্ট করার জন্য এক জন ফেরেশতাকে সেখানে প্রেরণ করলেন; তিনি যখন বিনাশ করতে উদ্যত হলেন তখন মাবুদ সেই ভীষণ শাস্তি দেওয়া থেকে মন ফিরালেন এবং বিনাশক ফেরেশতাকে বললেন, যথেষ্ট হয়েছে, এখন তোমার হাত সঙ্কুচিত কর। তখন মাবুদের ফেরেশতা যিবূষীয় অরৌণার খামারের কাছে দাঁড়িয়ে ছিলেন।
{21:16} আর দাউদ চোখ তুলে দেখলেন, মাবুদের ফেরেশতা দুনিয়া ও আসমানের মধ্যপথে দাঁড়িয়ে আছেন, তাঁর হাতে জেরুশালেমের উপরে প্রসারিত উম্মুক্ত তলোয়ার। তখন দাউদ ও প্রাচীনেরা চট পরিহিত ছিলেন, তাঁরা অমনি উবুড় হয়ে পড়লেন।
{21:17} আর দাউদ আল্লাহ্‌কে বললেন, লোকদেরকে গণনা করতে যে হুকুম দিয়েছিল, সে কি আমি নই? আমিই গুনাহ্‌ করেছি, আমিই বড় অপরাধ করেছি, কিন্তু এই মেষেরা কি করলো? হে আমার আল্লাহ্‌ মাবুদ, আরজ করি, আমারই বিরুদ্ধে ও আমার পিতৃকুলের বিরুদ্ধে তোমার হাত বাড়িয়ে দাও; কিন্তু তোমার লোকদেরকে প্রহার করার জন্য হাত বাড়িয়ে দিও না।
{i21:18} হযরত দাউদের কোরবানগাহ্‌ ও কোরবানী
{21:18} পরে মাবুদের ফেরেশতা দাউদকে বলবার জন্য গাদকে বললেন, দাউদ গিয়ে যিবূষীয় অরৌণার খামারে মাবুদের উদ্দেশে একটি কোরবানগাহ্‌ স্থাপন করুক।
{21:19} অতএব মাবুদের নামে কথিত গাদের কালাম অনুসারে দাউদ উঠে গেলেন।
{21:20} পরে অরৌণা মুখ ফিরিয়ে ফেরেশতাকে দেখতে পেল, আর তার সঙ্গে যে চার পুত্র ছিল তারা গিয়ে লুকাল।
{21:21} তখন অরৌণা গম মাড়াচ্ছিল। কিন্তু দাউদ অরৌণার কাছে আসলে অরৌণা চোখ তুলে দাউদকে দেখে খামার থেকে বাইরে এসে ভূমিতে উবুড় হয়ে দাউদকে সালাম করলো।
{21:22} তখন দাউদ অরৌণাকে বললেন, তুমি এই খামারের স্থানটি আমাকে দাও, আমি এই স্থানে মাবুদের উদ্দেশে একটি কোরবানগাহ্‌ তৈরি করি; তুমি সমপূর্ণ মূল্য নিয়ে এটা আমাকে দাও; তা হলে লোকদের মধ্যে মহামারী নিবৃত্ত হবে।
{21:23} তখন অরৌণা দাউদকে বললো আপনি এটি গ্রহণ করুন, আমার মালিক বাদশাহ্‌র দৃষ্টিতে যা ভাল মনে হয়, তা-ই করুন; দেখুন আমি পোড়ানো-কোরবানীর জন্য এই ষাঁড়গুলো, কাঠের জন্য এই মাড়াই-যন্ত্র ও শস্য-উৎসর্গের জন্য এই গম দিচ্ছি, সমস্তই দিচ্ছি।
{21:24} বাদশাহ্‌ দাউদ অরৌণাকে বললেন, তা নয়, আমি অবশ্য সমপূর্ণ মূল্য দিয়ে এগুলো ক্রয় করবো; কেননা তোমার যা, আমি মাবুদের জন্য তা নেব না, বিনামূল্যে পোড়ানো-কোরবানী করবো না।
{21:25} পরে দাউদ সেই স্থানের জন্য ছয় শত শেকল সোনা ওজন করে অরৌণাকে দিলেন।
{21:26} আর দাউদ সেই স্থানে মাবুদের উদ্দেশে একটি কোরবানগাহ্‌ তৈরি করে পোড়ানো-কোরবানী ও মঙ্গল-কোরবানী করলেন, আর মাবুদকে ডাকলেন, তাতে তিনি আসমান থেকে কোরবানগাহ্‌র উপরে আগুন বর্ষণ করে তাঁকে জবাব দিলেন।
{21:27} পরে মাবুদ তাঁর ফেরেশতাকে হুকুম করলে তিনি তাঁর তলোয়ার পুনরায় কোষে রাখলেন।
{i21:28} এবাদতখানার জন্য স্থান বেছে নেওয়া
{21:28} সেই সময়ে যখন দাউদ দেখলেন, মাবুদ যিবূষীয় অরৌণার খামারে তাঁকে মুনাজাতের উত্তর দিলেন, তখন তিনি সেই স্থানে কোরবানী করলেন।
{21:29} কেননা মাবুদের শরীয়ত-তাঁবু, যা মূসা মরুভূমিতে নির্মাণ করেছিলেন, সেটি এবং পোড়ানো-কোরবানীর কোরবানগাহ্‌টি সেই সময়ে গিবিয়োনস্থ উচ্চস্থলীতে ছিল।
{21:30} কিন্তু আল্লাহ্‌র কাছে জিজ্ঞাসা করার জন্য সেই স্থানের সম্মুখে গমন করা দাউদের পক্ষে সম্ভব হল না, কারণ মাবুদের ফেরেশতার তলোয়ারকে তিনি ভয় পেয়েছিলেন।
{i22:1} এবাদতখানা নির্মাণের জন্য বাদশাহ্‌ দাউদের আয়োজন
{22:1}  তখন দাউদ বললেন, এটিই মাবুদ আল্লাহ্‌র গৃহের স্থান, এটিই ইসরাইলের কোরবানগাহ্‌র স্থান। পরে দাউদ ইসরাইল দেশস্থ বিদেশী লোকদেরকে একত্র করতে হুকুম দিলেন;
{22:2} এবং আল্লাহ্‌র এবাদতখানা নির্মাণ করার জন্য মসৃণ করা পাথর প্রস্তুত করতে ভাস্করদেরকে নিযুক্ত করলেন।
{22:3} আর দ্বারগুলোর দরজার পেরেকের ও কব্‌জার জন্য দাউদ অপরিমেয় লোহা এবং অপরিমেয় ব্রোঞ্জ সংগ্রহ করলেন, যা ওজন করা গেল না।
{22:4} আর অসংখ্য এরস কাঠ সংগ্রহ করলেন, কেননা সীদোনীয় ও টায়ারীয়েরা দাউদের কাছে অপরিমেয় এরস কাঠ এনেছিল।
{22:5} আর দাউদ বললেন, আমার পুত্র সোলায়মান অল্পবয়স্ক ও কোমল, কিন্তু মাবুদের জন্য যে গৃহ নির্মাণ করা হবে, তা অতিশয় মহিমান্বিত হবে, তার কীর্তি ও যশ সর্বদেশে ব্যাপ্ত হবে; আমি এখন তার জন্য আয়োজন করবো। অতএব দাউদ তাঁর মৃত্যুর আগে প্রচুর দ্রব্যের আয়োজন করলেন।
{i22:6} হযরত সোলায়মান ও ইসরাইলের নেতৃবর্গকে দায়িত্ব দেওয়া
{22:6} পরে তিনি তাঁর পুত্র সোলায়মানকে ডেকে ইসরাইলের আল্লাহ্‌ মাবুদের জন্য গৃহ নির্মাণ করতে হুকুম করলেন।
{22:7} আর দাউদ তাঁর পুত্র সোলায়মানকে বললেন, আমার আল্লাহ্‌ মাবুদের নামের উদ্দেশে গৃহ নির্মাণ করতে আমারই মনোরথ ছিল;
{22:8} কিন্তু মাবুদের এই কালাম আমার কাছে নাজেল হল, তুমি অনেক রক্তপাত করেছ ও বড় বড় যুদ্ধ করেছ; তুমি আমার নামের উদ্দেশে গৃহ নির্মাণ করবে না; কেননা আমার সাক্ষাতে তুমি অনেক রক্ত মাটিতে ঢেলেছ।
{22:9} দেখ, তোমার একটি পুত্র জন্মগ্রহণ করবে, সে বিশ্রামের মানুষ হবে; আমি তার চারদিকের সকল দুশমন থেকে তাকে বিশ্রাম দেব, কেননা তার নাম সোলায়মান (শান্ত) হবে এবং তার সময়ে আমি ইসরাইলকে শান্তি ও নির্বিঘ্নতা দেব।
{22:10} সেই আমার নামের জন্য গৃহ নির্মাণ করবে; আর সে আমার পুত্র হবে, আমি তার পিতা হব এবং ইসরাইলে তার রাজ সিংহাসন চিরকালের জন্য স্থায়ী করবো।
{22:11} এখন, হে আমার পুত্র, মাবুদ তোমার সহবর্তী হোন এবং তিনি তোমার বিষয়ে যেমন বলেছেন, সেই অনুসারে তুমি কৃতকার্য হও ও তোমার আল্লাহ্‌ মাবুদের গৃহ নির্মাণ কর।
{22:12} কেবল মাবুদ তোমাকে বুদ্ধি ও বিবেচনা দিয়ে ইসরাইলের বিষয়ে তোমাকে হুকুম দিন, যেন তুমি তোমার আল্লাহ্‌ মাবুদের ব্যবস্থা পালন করতে পার।
{22:13} মাবুদ ইসরাইলের জন্য মূসাকে যেসব বিধি ও অনুশাসন দিয়েছেন, সেসব যত্নপূর্বক পালন করলে তুমি কৃতকার্য হবে; তুমি বলবান হও ও সাহস কর; ভয় করো না, নিরাশ হয়ো না।
{22:14} আর দেখ, আমি কষ্টের মধ্যে মাবুদের গৃহের জন্য এক লক্ষ তালন্ত সোনা ও দশ লক্ষ তালন্ত রূপা এবং অপরিমেয় ব্রোঞ্জ ও লোহা সংগ্রহ করেছি, বাস্তবিক তা অপরিমেয়; আর কাঠ ও পাথর সংগ্রহ করেছি; এবং তুমি আরও সংগ্রহ করতে পারবে।
{22:15} আর তোমার কাছে অনেক শিল্পকার, পাথর ও কাঠের ছেদক এবং সব রকম কাজ করবার নিপুণ অনেক লোক আছে।
{22:16} সোনা, রূপা, ব্রোঞ্জ ও লোহা অসংখ্য; এখন উঠ, কাজ কর এবং মাবুদ তোমার সহবর্তী হোন।
{22:17} পরে দাউদ তাঁর পুত্র সোলায়মানের সাহায্য করতে ইসরাইলের সমস্ত নেতাকে হুকুম করলেন, বললেন,
{22:18} তোমাদের আল্লাহ্‌ মাবুদ কি তোমাদের সহবর্তী নন? তিনি কি সমস্ত দিকে তোমাদেরকে বিশ্রাম দেন নি? তিনি তো দেশবাসীদের আমার হাতে দিয়েছেন এবং মাবুদ ও তাঁর লোকদের সম্মুখে দেশ বশীভূত রয়েছে।
{22:19} এখন তোমরা তোমাদের আল্লাহ্‌ মাবুদের খোঁজ করতে নিজ নিজ অন্তর ও প্রাণ নিয়োজিত কর, আর উঠ, মাবুদ আল্লাহ্‌র পবিত্র স্থান নির্মাণ কর, যেন মাবুদের শরীয়ত-সিন্দুক ও আল্লাহ্‌র পবিত্র সমস্ত পাত্র সেই গৃহে আনা হয়, যা মাবুদের নামের উদ্দেশে নির্মাণ করা যাবে।
{i23:1} লেবীয়দের পরিবার ও তাদের নির্দিষ্ট কাজ
{23:1} আর দাউদ বৃদ্ধ ও পূর্ণায়ূ হলেন এবং তাঁর পুত্র সোলায়মানকে ইসরাইলের বাদশাহ্‌ করলেন।
{23:2} তিনি ইসরাইলের সমস্ত নেতা এবং ইমাম ও লেবীয়দেরকে একত্র করলেন।
{23:3} তখন ত্রিশ ও তারচেয়ে বেশি বছর বয়স্ক লেবীয়দের গণনা করা হল; মাথা গণনায় তারা আটত্রিশ হাজার পুরুষ।
{23:4} তাদের মধ্যে চব্বিশ হাজার লোক মাবুদের গৃহের কাজের তত্ত্বাবধানে নিযুক্ত হল এবং ছয় হাজার লোক শাসনকর্তা ও বিচারকর্তা,
{23:5} আর চার হাজার লোক দ্বারপাল হিসেবে নিযুক্ত হল; এবং দাউদ প্রশংসার্থে যেসব বাদ্যযন্ত্র নির্মাণ করেন, তা দ্বারা চার হাজার লোক মাবুদের প্রশংসা করতো।
{23:6} আর দাউদ তাদেরকে গের্শোন, কহাৎ ও মরারি, লেবির এই পুত্রদের বংশানুসারে নানা দলে বিভক্ত করলেন।
{23:7} গের্শোনীয়দের মধ্যে লাদন ও শিমিয়ি।
{23:8} লাদনের সন্তান; প্রধান যিহীয়েল, অপর সেথম ও যোয়েল, এই তিন জন।
{23:9} শিমিয়ির সন্তান শলোমোৎ, হসীয়েল ও হারণ, তিন জন; এরা লাদনের পিতৃকুলপতি।
{23:10} আর শিমিয়ির সন্তান যহৎ, সীন, যিয়ূশ ও বরীয়, শিমিয়ির এই চার সন্তান।
{23:11} তাদের মধ্যে প্রধান যহৎ ও দ্বিতীয় সীষ; কিন্তু যিয়ূশের ও বরীয়ের বহু সন্তান ছিল না, এই কারণে তারা একত্র গণিত হয়ে একটি পিতৃকুল হল।
{23:12} কহাতের পুত্র অম্রাম, যিষহ্‌র, হেবরন ও ঊষীয়েল, এই চার জন।
{23:13} ইমরানের পুত্র হারুন ও মূসা; আর চিরকাল অতি পবিত্র বস্তু অতি পবিত্র করবার জন্য, মাবুদের সম্মুখে ধূপ জ্বালানো, তার পরিচর্যা এবং তাঁর নামে দোয়া করবার জন্য হারুন ও তাঁর সন্তানদেরকে চিরকালের জন্য পৃথক করা হল।
{23:14} কিন্তু আল্লাহ্‌র লোক যে মূসা, তাঁর পুত্ররা লেবি বংশের মধ্যে উল্লিখিত হল।
{23:15} মূসার পুত্র গের্শোম ও ইলীয়েষর।
{23:16} গের্শোমের সন্তানদের মধ্যে শবূয়েল প্রধান।
{23:17} আর ইলীয়েষরের সন্তানদের মধ্যে রহবিয় প্রধান ছিল; এই ইলীয়েষরের আর পুত্র ছিল না, কিন্তু রহবীয়ের সন্তানগণ বহুসংখ্যক হল।
{23:18} যিয্‌হরের সন্তানদের মধ্যে শলোমীৎ প্রধান।
{23:19} হেবরনের পুত্রদের মধ্যে প্রধান যিরিয়, দ্বিতীয় অমরীয়, তৃতীয় যহসীয়েল, চতুর্থ যিকমিয়াম।
{23:20} উষীয়েলের পুত্রদের মধ্যে প্রধান মিকাহ্‌ ও দ্বিতীয় যিশিয়।
{23:21} মরারির পুত্র মহলি ও মূশি। মহলির পুত্র ইলিয়াসর ও কীশ।
{23:22} ইলিয়াসর ইন্তেকাল, তাঁর পুত্র ছিল না, কেবল কয়েক জন কন্যা ছিল, আর তাদের জ্ঞাতি কীশের পুত্ররা তাদেরকে বিয়ে করলো।
{23:23} মুশির পুত্র মহলি, এদর ও যিরেমোৎ, এই তিন জন।
{23:24} এরা সকলে নিজ নিজ পিতৃকুল অনুসারে লেবির বংশ, বিশ বছর ও তার চেয়েও বেশি বয়স্ক যাদের নাম ও মাথা অনুসারে গণনা করা হল এবং মাবুদের গৃহের সেবাকর্ম করতো, এরা তাদের পিতৃকুলপতি।
{23:25} কেননা দাউদ বললেন, ইসরাইলের আল্লাহ্‌ মাবুদ তাঁর লোকদেরকে বিশ্রাম দিয়েছেন এবং তিনি চিরকালের জন্য জেরুশালেমে বাস করেন;
{23:26} আর লেবীয়দেরকেও আজ থেকে শরীয়ত-তাঁবু কিংবা তার সেবাকর্মের সমস্ত পাত্র আর বইতে হবে না।
{23:27} কারণ দাউদের শেষ হুকুমে লেবির সন্তানদের মধ্যে বিশ বছর ও তার চেয়েও বেশি বয়স্ক লোকদের গণনা করা হল।
{23:28} কেননা আল্লাহ্‌র গৃহের সেবাকর্মের জন্য তাদের পদ হারুন-সন্তানদের অধীন; (তা এই এই বিষয় সম্বন্ধীয়,) প্রাঙ্গণ ও সমস্ত কুঠরী, পবিত্র বস্তুগুলোর পাক-পবিত্রকরণ, আল্লাহ্‌র গৃহের সেবাকর্ম সম্পাদন,
{23:29} এবং দর্শন-রুটি ও শস্য-উৎসর্গ, খামিহীন পিঠা এবং ভাজবার পাত্রে ভাজা দ্রব্য ও রান্না করা দ্রব্য, এই সমস্ত কিছুর জন্য ময়দা এবং সকল পরিমাণ ও ওজন করা,
{23:30} আর মাবুদের প্রশংসা-গজল ও প্রশংসা করবার জন্য প্রতি খুব ভোরে ও সন্ধ্যাবেলা দণ্ডায়মান হওয়া;
{23:31} এবং মাবুদের সম্মুখে প্রতিনিয়ত পালনীয় বিধিমতে বিশ্রামবার, অমাবস্যা ও ঈদে মাবুদের উদ্দেশে সংখ্যা অনুসারে পোড়ানো-কোরবানী করা;
{23:32} আর তারা যেন জমায়েত-তাঁবুর রক্ষণীয় দ্রব্য ও পবিত্র স্থানের রক্ষণীয় দ্রব্য এবং আল্লাহ্‌র গৃহের সেবাকর্মের জন্য নিজেদের জ্ঞাতি হারুন-বংশের রক্ষণীয় দ্রব্য রক্ষা করে।
{i24:1} ইমামদের দলভাগ
{24:1} হারুন-বংশের পালার কথা। হারুনের পুত্র নাদোব ও অবীহূ, ইলিয়াসর ও ঈথামর।
{24:2} কিন্তু নাদব ও অবীহূ তাদের পিতার আগে ইন্তেকাল করলো এবং তাদের পুত্র ছিল না; অতএব ইলিয়াসর ও ঈথামর ইমাম হলেন।
{24:3} আর দাউদ এবং ইলিয়াসরের বংশজাত সাদোক ও ঈথামরের বংশজাত অহীমেলক ইমামদেরকে সেবাকর্ম সম্পর্কিত যার যার শ্রেণীতে বিভক্ত করলেন।
{24:4} তাতে জানা গেল, পুরুষদের সংখ্যাতে ঈথামরের সন্তানদের চেয়ে ইলিয়াসরের সন্তানদের মধ্যে প্রধান লোক অনেক; আর তাদেরকে এরকম ভাগ করা হল; ইলিয়াসরের সন্তানদের মধ্যে ষোল জন পিতৃকুলপতি ও ঈথামের সন্তানদের মধ্যে আট জন পিতৃকুলপতি হল।
{24:5} পিতৃকুল নির্বিশেষে গুলিবাঁট দ্বারা তাদেরকে ভাগ করা হল, কেননা পবিত্র স্থানের নেতৃবর্গ ও খোদায়ী নেতৃবর্গ ইলিয়াসর ও ঈথামর, উভয়ের সন্তানদের মধ্য থেকে গৃহীত হল।
{24:6} আর বাদশাহ্‌র, নেতাদের, সাদোক ইমামের, অবিয়াথরের পুত্র অহীমেলকের এবং ইমামের ও লেবীয় পিতৃকুলপতিদের সাক্ষাতে লেবির বংশজাত নথনেলের পুত্র শমরিয় লেখক তাদের নাম লিখলেন; বস্তুত ইলিয়াসরের জন্য একটি ও ঈথামরের জন্য একটি পিতৃকুল বেছে নেওয়া হল।
{24:7} তখন প্রথম গুলিবাঁট যিহোয়ারীবের নামে উঠলো; দ্বিতীয় যিদয়িয়,
{24:8} তৃতীয় হারীমের, চতুর্থ সিয়োরীমের,
{24:9} পঞ্চম মল্কিয়ের, ষষ্ঠ মিয়ামীনের,
{24:10} সপ্তম হক্কোষের, অষ্টম অবিয়ের,
{24:11} নবম যেশূয়ের, দশম শখনিয়ের,
{24:12} একাদশ ইলীয়াশীবের, দ্বাদশ যাকীমের,
{24:13} ত্রয়োদশ হুপ্পের, চতুর্দশ যেশবাবের,
{24:14} পঞ্চদশ বিল্‌গার, ষোড়শ ইম্মেরের,
{24:15} সপ্তদশ হেষীরের, অষ্টাদশ হপ্পিসেসের,
{24:16} ঊনবিংশ পথাহিয়ের, বিংশ যিহিষ্কেলের,
{24:17} একবিংশ যাখীনের, দ্বাবিংশ গামূলের,
{24:18} ত্রয়োবিংশ দলায়ের, চতুর্বিংশ মাসিয়ের নামে গুলি উঠলো।
{24:19} ইসরাইলের আল্লাহ্‌ মাবুদের হুকুম অনুসারে তাদের পিতা হারুন কর্তৃক নির্ধারিত বিধান অনুসারে মাবুদের গৃহে উপস্থিত হবার বিষয়ে তাদের সেবাকর্মের জন্য এই শ্রেণী হল।
{i24:20} লেবীয়দের বিভিন্ন বংশ-নেতা
{24:20} লেবির অবশিষ্ট সন্তানদের কথা। ইমরানের সন্তানদের মধ্যে শবূয়েল, শবূয়েলের সন্তানদের মধ্যে যেহদিয়।
{24:21} রহবিয়ের কথা; রহবিয়ের সন্তানদের মধ্যে যিশিয় প্রধান।
{24:22} যিষহরীয়দের মধ্যে শলোমোৎ; শলোমোতের সন্তানদের মধ্যে যহৎ।
{24:23} আর হেবরনের পুত্র যিরিয় প্রধান, দ্বিতীয় অমরিয়, তৃতীয় যহসীয়েল, চতুর্থ যিকমিয়াম।
{24:24} উষীয়েলের পুত্র মিকাহ্‌; মিকাহ্‌র পুত্রদের মধ্যে শামীর।
{24:25} মিকাহ্‌র ভাই যিশিয়; যিশিয়ের পুত্রদের মধ্যে জাকারিয়া।
{24:26} মরারির পুত্র মহলি ও মূশি; যাসিয়ের পুত্র বিনো।
{24:27} মরারির সন্তান — যাসিয়ের পুত্র বিনো, শোহম, সক্কুর ও ইব্রি।
{24:28} মহলির পুত্র ইলিয়াসর, তার পুত্র ছিল না।
{24:29} কীশের কথা; কীশের পুত্র যিরহমেল।
{24:30} মূশির পুত্র মহলি, এদর ও যিরেমোৎ। এরা যার যার পিতৃকুল অনুসারে লেবির সন্তান।
{24:31} তাদের ভাই হারুন-সন্তানদের মত এরাও দাউদ বাদশাহ্‌র, সাদোকের ও অহীমেলকের এবং ইমামের ও লেবীয় পিতৃকুলপতিদের সাক্ষাতে গুলিবাঁট করলো, অর্থাৎ প্রতি-পিতৃকুলের মধ্যে প্রধান লোক ও তার ছোট ভাই একইভাবে গুঁলিবাট করলো।
{i25:1} এবাদতখানার গায়ক ও বাদকদের জন্য নির্দিষ্ট কাজ
{25:1} আর দাউদ ও সেনাপতিরা সেবাকর্মের জন্য আসফ, হেমন ও যিদূথূনের কয়েকটি সন্তানকে পৃথক করে বীণা, নেবল ও করতাল সহযোগে ভাবোক্তি গান করার ভার দিলেন। তাদের সেবা-কর্মানুসারে কর্মকারীদের সংখ্যা ছিল:
{25:2} আসফের সন্তানদের কথা; আসফের সন্তান সক্কুর, ইউসুফ, নথনিয় ও অসারেল; আসফের এই সন্তানেরা আসফের অধীন ছিল; ইনি বাদশাহ্‌র অধীনে ভাবোক্তি বলতেন।
{25:3} যিদূথূনের কথা; যিদূথূনের সন্তান — গদলিয়্‌, সরী ও শিমিয়ি এবং যিশায়াহ, হশবিয় ও মত্তিথি, এই ছয় জন; এরা বীণা বাদ্যে তাদের পিতা যিদূথূনের সহযোগী ছিল; ইনি মাবুদের প্রশংসা-গজল ও প্রশংসা দ্বারা ভাবোক্তি করতেন।
{25:4} হেমনের কথা; হেমনের সন্তান — বুক্কিয়, মত্তনিয়, উষীয়েল, শবূয়েল ও যিরীমোৎ, হনানিয়, হনানি, ইলীয়াথা, গিদ্দলতি ও রোমামতী-এষর, যশবকাশা, মল্লোথি, হোথীর, মহসীয়োৎ।
{25:5} যে হেমন খোদায়ী কালাম সম্বন্ধে বাদশাহ্‌র দর্শক ছিলেন, উচ্চধ্বনিতে শৃঙ্গ বাজাবার জন্য তাঁর এসব সন্তান ছিল। আল্লাহ্‌ হেমনকে চৌদ্দ পুত্র ও তিন কন্যা দিয়েছিলেন।
{25:6} এরা সকলে আল্লাহ্‌র সেবাকর্মের জন্য করতাল, নেবল ও বীণা দ্বারা মাবুদের গৃহের গান করার জন্য তাদের পিতার সহযোগী ছিলেন; আসফ, যিদূথূন ও হেমন বাদশাহ্‌র অধীন ছিলেন।
{25:7} মাবুদের উদ্দেশে গীতগানে শিক্ষিত তারা ও তাদের ভাইয়েরা সংখ্যায় সবসুদ্ধ দুই শত অষ্টাশি জন কাওয়ালী পারদর্শী লোক ছিল।
{25:8} পরে তারা ছোট বড় এবং শিক্ষক-ছাত্র সকলে গুলিবাঁট দ্বারা যার যার কর্তব্য স্থির করলো।
{25:9} আর আসফের জন্য ইউসুফের পক্ষে প্রথম দল উঠলো। দ্বিতীয় গদলিয়ের পক্ষে; সে, তার ভাইয়েরা ও পুত্ররা বারো জন।
{25:10} তৃতীয় সক্কুরের পক্ষে; তার পুত্ররা ও ভাইয়েরা বারো জন।
{25:11} চতুর্থ যিষ্রির পক্ষে; তার পুত্ররা ও ভাইয়েরা বারো জন।
{25:12} পঞ্চম নথনিয়ের পক্ষে; তার পুত্ররা ও ভাইয়েরা বারো জন।
{25:13} ষষ্ঠ বুক্কিয়ের পক্ষে; তার পুত্ররা ও ভাইয়েরা বারো জন।
{25:14} সপ্তম যিশারেলার পক্ষে; তার পুত্ররা ও ভাইয়েরা বারো জন।
{25:15} অষ্টম যিশায়াহের পক্ষে; তার পুত্ররা ও ভাইয়েরা বারো জন।
{25:16} নবম মত্তনীয়ের পক্ষে; তার পুত্ররা ও ভাইয়েরা বারো জন।
{25:17} দশম শিমিয়ির পক্ষে; তার পুত্ররা ও ভাইয়েরা বারো জন।
{25:18} একাদশ অসরেলের পক্ষে; তার পুত্ররা ও ভাইয়েরা বারো জন।
{25:19} দ্বাদশ হশবিয়ের পক্ষে; তার পুত্ররা ও ভাইয়েরা বারো জন।
{25:20} ত্রয়োদশ শবূয়েল; তার পুত্ররা ও ভাইয়েরা বারো জন।
{25:21} চতুর্দশ মত্তিথিয়; তার পুত্ররা ও ভাইয়েরা বারো জন।
{25:22} পঞ্চদশ যিরেমোৎ; তার পুত্ররা ও ভাইয়েরা বারো জন।
{25:23} ষোড়শ হনানীয়; তার পুত্ররা ও ভাইয়েরা বারো জন।
{25:24} সপ্তদশ যশ্‌বকাশা; তার পুত্ররা ও ভাইয়েরা বারো জন।
{25:25} অষ্টাদশ হনানি; তার পুত্ররা ও ভাইয়েরা বারো জন।
{25:26} ঊনবিংশ মল্লোথি; তার পুত্ররা ও ভাইয়েরা বারো জন।
{25:27} বিংশ ইলীয়াথা; তার পুত্ররা ও ভাইয়েরা বারো জন।
{25:28} একবিংশ হোথীর; তার পুত্ররা ও ভাইয়েরা বারো জন।
{25:29} দ্বাবিংশ গিদ্দলতি; তার পুত্ররা ও ভাইয়েরা বারো জন।
{25:30} ত্রয়োবিংশ মহসীয়োৎ; তার পুত্ররা ও ভাইয়েরা বারো জন।
{25:31} চর্তুবিংশ রোমাম্‌তী-এষর; তার পুত্ররা ও ভাইয়েরা বারো জন।
{i26:1} দ্বারপালদের নির্দিষ্ট কাজ
{26:1} দ্বারপালদের পালার কথা। কারুনীয়দের মধ্যে কোরির পুত্র মশেলিমিয় আসফ-বংশজাত লোক ছিল।
{26:2} মশেলিমিয়ের সন্তান; জাকারিয়া জ্যেষ্ঠ পুত্র, দ্বিতীয় যিদিয়েল, তৃতীয় সবদীয়, চতুর্থ যৎনীয়েল,
{26:3} পঞ্চম ইলাম, ষষ্ঠ যিহোহানন, সপ্তম ইলিহৈনয়।
{26:4} আর ওবেদ-ইদোমের পুত্র ছিল; শমরিয় জেষ্ঠ পুত্র, দ্বিতীয় যিহোষাবদ, তৃতীয় যোয়াহ, চতুর্থ সাখর পঞ্চম নথনেল,
{26:5} ষষ্ঠ অম্মীয়েল, সপ্তম ইষাখর, অষ্টম পিয়ূল্লতয়; কেননা আল্লাহ্‌ তাকে দোয়া করেছিলেন।
{26:6} তার পুত্র শময়িয়েরও কতগুলো পুত্র জন্মগ্রহণ করলো, তারা তাদের পিতৃকুলে কর্তৃত্ব করলো, কারণ তারা বলবান বীর ছিল।
{26:7} শময়িয়ের পুত্র অৎনি, রফায়েল, ওবেদ, ইল্‌সাবদ এবং ইলীহূ ও সমথিয় নামে তারা ভাইয়েরা বীরপুরুষ ছিল।
{26:8} এরা সকলে ওবেদ-ইদোমের সন্তান, এরা, এদের পুত্ররা ও ভাইয়েরা সেবাকর্মের জন্য বীরপুরুষ ছিল। এই ওবেদ-ইদোমের বংশজাত বাষট্টি জন ছিল।
{26:9} আর মশেলিমিয়ের পুত্ররা ও ভাইয়েরা আঠার জন বীরপুরুষ ছিল।
{26:10} আর মরারি বংশজাত হোষার পুত্রদের মধ্যে শিম্রি প্রধান ছিল; সে জ্যেষ্ঠ ছিল না, কিন্তু তার পিতা তাকে প্রধান করেছিল;
{26:11} দ্বিতীয় হিল্কিয়, তৃতীয় টবলিয়, চতুর্থ জাকারিয়া; হোষার পুত্ররা ও ভাইয়েরা সবসুদ্ধ তের জন ছিল।
{26:12} দ্বারপালদের পালাগুলো এদের, অর্থাৎ এই প্রধানদের উপর ছিল। নিজেদের ভাইদের মত এরা মাবুদের গৃহে পরিচর্যা করার জন্য দায়িত্ব পেয়েছিল।
{26:13} আর তারা ছোট বড় নিজ নিজ পিতৃকুল অনুসারে প্রত্যেক দ্বারের জন্য গুলিবাঁট করলো।
{26:14} তাতে পূর্ব দিকের গুলি শেলিমিয়ের নামে উঠলো; এর পুত্র জাকারিয়া মন্ত্রণাদানে জ্ঞানবান; গুলিবাঁট করলে উত্তর দিকের গুলি তার নামে উঠলো।
{26:15} ওবেদ-ইদোমের নামে দক্ষিণ দিক এবং তার পুত্রদের নামে ভাণ্ডারের গুলি উঠলো।
{26:16} শুপ্পীমের ও হোষার নামে পশ্চিম দিকের উপরের দিকে উঠবার পথের কাছে শল্লেখৎ নামক দ্বারের গুলি উঠলো, তার প্রহরিদলের অভিমুখে প্রহরিদল ছিল।
{26:17} পূর্ব দিকে ছয় জন লেবীয় ছিল, উত্তর দিকে প্রতিদিন চার জন, দক্ষিণ দিকে প্রতিদিন চার জন ও ভাণ্ডারের জন্য দু’জন ছিল।
{26:18} পশ্চিম দিকে উপপুরীর দ্বারে উচ্চপথে চার জন ও উপপুরীতে দু’জন ছিল।
{26:19} কারুনীয় ও মরারীয় বংশজাত লোকদের মধ্যে দ্বারপালদের এসব পালা ছিল।
{i26:20} কোষাধ্যক্ষ, কর্মকর্তা ও বিচারকরা
{26:20} লেবীয়দের কথা। অহিয় মাবুদের গৃহের কোষাধ্যক্ষ ও পবিত্রীকৃত বস্তুগুলোর কোষাধ্যক্ষ ছিলেন।
{26:21} লাদন, যিনি গের্শোনের এক জন সন্তান ছিলেন, সেই গের্শোনীয় লাদনের সন্তান যিহীয়েলি ছিলেন পিতৃকুলপতি।
{26:22} যিহীয়েলীর পুত্র সেথম ও তাঁর ভাই যোয়েল, এঁরা মাবুদের গৃহের কোষাধ্যক্ষ ছিলেন।
{26:23} অম্রামীয়, যিষ্‌হরীয় হেবরনীয় ও ঊষীয়েলীয়দের মধ্যে
{26:24} মূসার পুত্র গের্শোনের সন্তান শবূয়েল কোষাধ্যক্ষ ছিলেন।
{26:25} আর তাঁর ভাইয়েরা; ইলীয়ষেরের পুত্র রহবিয়, তার পুত্র যিশায়াহ, তাঁর পুত্র যোরাম, তাঁর পুত্র সিখ্রি, তাঁর পুত্র শলোমোৎ।
{26:26} বাদশাহ্‌ দাউদ এবং পিতৃকুলপতিরা অর্থাৎ সহস্রপতি শতপতি ও সেনাপতিরা যেসব বস্তু পবিত্র করেছিলেন, শলোমোৎ ও তাঁর ভাইয়েরা সেসব পবিত্রীকৃত বস্তুর কোষাধ্যক্ষ ছিলেন।
{26:27} মাবুদের গৃহ মেরামত করবার জন্য ওঁরা যুদ্ধে পাওয়া অনেক বস্তু পবিত্র করেছিলেন।
{26:28} আর শামুয়েল দর্শক, কীশের পুত্র তালুত, নেরের পুত্র অব্‌নের ও সরূয়ার পুত্র যোয়াব যেসব বস্তু পবিত্র করেছিলেন, যিনি যা পবিত্র করেছিলেন, সেসব বস্তু শলোমোতের ও তাঁর ভাইদের হাতে রইলো।
{26:29} যিষ্‌হরীয়দের মধ্যে কননিয় ও তাঁর পুত্ররা শাসক ও বিচারকের কাজের জন্য ইসরাইলের উপরে বাইরের কাজে নিযুক্ত হলেন।
{26:30} হেবরনীয়দের মধ্যে হশবিয় ও তার ভাইয়েরা এক হাজার সাত শত বীরপুরুষ মাবুদের সকল কাজে ও বাদশাহ্‌র সেবাকর্মে জর্ডানের এপারে পশ্চিম দিকে ইসরাইলে নিযুক্ত হল।
{26:31} হেবরনীয়দের পিতৃকুলানুযায়ী বংশাবলিতে যিরিয় হেবরনীয়দের মধ্যে প্রধান ছিল; দাউদের রাজত্বের চল্লিশ বছরে অনুসন্ধান করা গেলে তাদের মধ্যে গিলিয়দস্থ যাসেরে অনেক বলবান বীর পাওয়া গেল।
{26:32} আর তার ভাইয়েরা দুই হাজার সাত শত বীরপুরুষ পিতৃকুলপতি ছিল; তাদেরকে বাদশাহ্‌ দাউদ আল্লাহ্‌র ও রাজকীয় সমস্ত কাজ করতে রূবেণীয়, গাদীয় ও মানশার অর্ধবংশের উপরে নিযুক্ত করলেন।
{i27:1} সৈন্যদের দলভাগ
{27:1} বনি-ইসরাইলদের সংখ্যা অনুসারে পিতৃকুলপতি, সহস্রপতি, শতপতি ও কর্মকর্তারা বাদশাহ্‌র পরিচর্যা করতেন; তাঁরা নানা দলে বিভক্ত হয়ে প্রতি বছরের এক মাসের জন্য কাজে নিযুক্ত হতেন; প্রত্যেক দলে চব্বিশ হাজার লোক ছিল।
{27:2} প্রথম দলের উপরে প্রথম মাসের জন্য সব্দীয়েলের পুত্র যাশবিয়াম; তাঁর দলে চব্বিশ হাজার লোক ছিল;
{27:3} তিনি পেরসের সন্তানদের মধ্যবর্তী; তিনি প্রথম মাসের জন্য নিযুক্ত সেনাদলের সমস্ত সেনাপতির মধ্যে প্রধান ছিলেন।
{27:4} দ্বিতীয় মাসের দলে অহোহীয় দোদয় ও তাঁর দল; নেতা ছিলেন মিক্লোৎ; এবং তাঁর দলে চব্বিশ হাজার লোক ছিল।
{27:5} তৃতীয় মাসের জন্য নিযুক্ত সেনাদলের তৃতীয় সেনাপতি যিহোয়াদা ইমামের পুত্র বনায়, তিনি প্রধান, তাঁর দলে চব্বিশ হাজার লোক ছিল।
{27:6} এই বনায় সেই ত্রিশ জনের মধ্যে বলবান ও সেই ত্রিশ জনের উপরে ছিলেন এবং তাঁর দলে তাঁর পুত্র অম্মীষাবাদ ছিল।
{27:7} চতুর্থ মাসের জন্য চতুর্থ সেনাপতি যোয়াবের ভাই অসাহেল ও তাঁর পরে তাঁর পুত্র সবদিয়; তাঁর দলে চব্বিশ হাজার লোক ছিল।
{27:8} পঞ্চম মাসের জন্য পঞ্চম সেনাপতি যিষ্রাহীয় শমহূৎ; তাঁর দলে চব্বিশ হাজার লোক ছিল।
{27:9} ষষ্ঠ মাসের জন্য ষষ্ঠ সেনাপতি তকোয়ীয় ইক্কেশের পুত্র ঈরা; তাঁর দলে চব্বিশ হাজার লোক ছিল।
{27:10} সপ্তম মাসের জন্য সপ্তম সেনাপতি আফরাহীম-বংশের লোকদের কুলজাত পলোনীয় হেলস; তাঁর দলে চব্বিশ হাজার লোক ছিল।
{27:11} অষ্টম মাসের জন্য অষ্টম সেনাপতি সেরহীয় কুলজাত হূশাতীয় সিব্বখয়, তাঁর দলে চব্বিশ হাজার লোক ছিল।
{27:12} নবম মাসের জন্য নবম সেনাপতি বিন্‌ইয়ামীন-বংশজাত অনাথোতীয় অবীয়েষর; তাঁর দলে চব্বিশ হাজার লোক ছিল।
{27:13} দশম মাসের জন্য দশম সেনাপতি সেরহীয় কুলজাত নটোফাতীয় মহরয়; তাঁর দলে চব্বিশ হাজার লোক ছিল।
{27:14} একাদশ মাসের জন্য একাদশ সেনাপতি আফরাহীম-সন্তানদের কুলজাত পিরিয়াথোনীয় বনায়; তাঁর দলে চব্বিশ হাজার লোক ছিল।
{27:15} বারো মাসের জন্য বারো জন সেনাপতি অৎনীয়েল-কুলজাত নটোফাতীয় হিল্‌দয়; তাঁর দলে চব্বিশ হাজার লোক ছিল।
{i27:16} বিভিন্ন কুলপতিরা
{27:16} ইসরাইলের বংশের অধ্যক্ষরা। রূবেণীয়দের কুলে নেতা সিখ্রির পুত্র ইলীয়েষর শিমিয়োনীয়দের কুলে মাখার পুত্র শফটিয়;
{27:17} লেবির কুলে কমূয়েলের পুত্র হশবিয়;
{27:18} হারুনের কুলে সাদোক; এহুদার কুলে দাউদের ভাইদের মধ্যে ইলীহূ; ইষাখরের কুলে মিকাইলের পুত্র অম্রি;
{27:19} সবূলূনের কুলে ওবদিয়ের পুত্র যিশ্ময়; নপ্তালির কুলে অস্রীয়েলের পুত্র যিরেমোৎ;
{27:20} আফরাহীম-বংশের লোকদের কুলে অসসিয়ের পুত্র হোসিয়া; মানশার অর্ধবংশের কুলে পদায়ের পুত্র যোয়েল;
{27:21} গিলিয়দস্থ মানশার অর্ধবংশের কুলে জাকারিয়ার পুত্র যিদ্দো;
{27:22} বিন্‌ইয়ামীনের কুলে অব্‌নেরের পুত্র যাসীয়েল; দানের কুলে যিরোহমের পুত্র অসরেল। এঁরা ইসরাইলের বংশের নেতা ছিলেন।
{27:23} কিন্তু দাউদ বিশ বছর ও তারচেয়ে অল্পবয়স্ক লোকদের সংখ্যা গ্রহণ করলেন না; কেননা মাবুদ বলেছিলেন, তিনি আসমানের তারার মত ইসরাইলকে বহু-সংখ্যক করবেন;
{27:24} সরূয়ার পুত্র যোয়াব গণনা করতে আরম্ভ করেছিলেন, কিন্তু সমাপ্ত করেন নি; আর গণনার দরুন ইসরাইলের উপরে গজব পড়েছিল; এবং তাদের সংখ্যা দাউদ বাদশাহ্‌র ইতিহাস-পুস্তকে লেখা হল না।
{i27:25} বাদশাহ্‌র সম্পত্তির তদারককারীরা
{27:25} অদীয়েলের পুত্র অস্‌মাবৎ বাদশাহ্‌র কোষাধ্যক্ষ ছিলেন এবং ক্ষেত, নগর, গ্রাম ও উচ্চগৃহগুলোতে যেসব ভাণ্ডার ছিল, সেসব ভাণ্ডারের নেতা ছিলেন উষিয়ের পুত্র যোনাথন;
{27:26} ক্ষেতের কৃষাণদের নেতা ছিলেন কলূবের পুত্র ইষ্রি।
{27:27} আঙ্গুর-ক্ষেতগুলোর নেতা ছিলেন রামাথীয় শিমিয়ি; এবং আঙ্গুরক্ষেতস্থ আঙ্গুর-রসের ভাণ্ডারের নেতা ছিলেন শিফমীয় সব্দি।
{27:28} নিম্নভূমিস্থিত জলপাই গাছ ও ডুমুর গাছগুলোর নেতা ছিলেন গদেরীয় বাল-হানন। তৈল-ভাণ্ডারের নেতা ছিলেন যোয়াশ।
{27:29} শারোণে যেসব গরুর পাল চরত, তার নেতা ছিলেন শারোণীয় সিট্রয়। নানা উপত্যকায় গরুর পালের নেতা ছিলেন অদ্‌লয়ের পুত্র শাফট।
{27:30} উটগুলোর চরাবার লোকদের নেতা ছিলেন ইসমাইলীয় ওবীল। গাধীগুলোর নেতা ছিলেন মেরোণোথীয় যেহদিয়। ভেড়ার পালগুলোর নেতা ছিলেন হাগরীয় যাসীষ।
{27:31} এঁরা দাউদ বাদশাহ্‌র সম্পত্তির ধনাধক্ষ্য ছিলেন।
{27:32} দাউদের চাচা যোনাথন মন্ত্রী ও বুদ্ধিমান লোক, আর লেখক ছিলেন এবং হক্‌মোনির পুত্র যিহীয়েল রাজপুত্রদের সেবা করার দায়িত্বে ছিলেন।
{27:33} আর অহীথোফল রাজমন্ত্রী এবং অর্কীয় হূশয় বাদশাহ্‌র বন্ধু ছিলেন।
{27:34} আর অহীথোফলের পরে বনায়ের পুত্র যিহোয়াদা ও অবিয়াথর রাজমন্ত্রী ছিলেন; এবং যোয়াব বাদশাহ্‌র সৈন্যদলের সেনাপতি ছিলেন।
{i28:1} এবাদতখানা নির্মাণের জন্য দাউদের পরিকল্পনা
{28:1} পরে দাউদ ইসরাইলের সমস্ত কর্মকর্তা অর্থাৎ বংশের কর্মকর্তাদেরকে, পালানুক্রমে বাদশাহ্‌র পরিচর্যাকারী দলের কর্মচারীদেরকে, সহস্রপতি ও শতপতিদেরকে এবং বাদশাহ্‌র ও রাজপুত্রদের সমস্ত সম্পত্তি ও পশুপালের ধনাধক্ষ্য ও রাজপ্রাসাদের কর্মকর্তাদেরকে এবং বীরদেরকে, এমন কি, সমস্ত বলবান বীরকে জেরুশালেমে একত্র করলেন।
{28:2} তখন বাদশাহ্‌ দাউদ পায়ে ভর দিয়ে দাঁড়িয়ে বললেন, হে আমার ভাইয়েরা ও আমার লোকেরা, আমার কথা শুনুন; মাবুদের নিয়ম-সিন্দুকের ও আমাদের আল্লাহ্‌র পাদপীঠের জন্য একটি বিশ্রাম-গৃহ নির্মাণ করতে আমার মনোবাসনা হয়েছিল এবং আমি তা নির্মাণের আয়োজনও করেছিলাম।
{28:3} কিন্তু আল্লাহ্‌ আমাকে বললেন, তুমি আমার নামের উদ্দেশে গৃহ নির্মাণ করবে না, কেননা তুমি যুদ্ধের লোক, তুমি রক্তপাত করেছ।
{28:4} যা হোক, ইসরাইলের আল্লাহ্‌ মাবুদ ইসরাইলের উপরে নিত্য রাজত্ব করার জন্য আমার সমস্ত পিতৃকুল থেকে আমাকে মনোনীত করেছেন; বস্তুত তিনি নায়ক হিসেবে এহুদাকে ও এহুদার কুলের মধ্যে আমার পিতৃকুলকে মনোনীত করেছেন এবং সমস্ত ইসরাইলে বাদশাহ্‌ করার জন্য আমার পিতার পুত্রদের মধ্যে আমারই উপরে রহম করেছেন।
{28:5} আবার মাবুদ আমাকে অনেক পুত্র দিয়েছেন, কিন্তু আমার পুত্রদের মধ্যে ইসরাইলের নেতা হিসেবে মাবুদের রাজ-সিংহাসনে বসবার জন্য আমার পুত্র সোলায়মানকে মনোনীত করেছেন।
{28:6} আর তিনি আমাকে বলেছেন, তোমার পুত্র শলোমনই আমার গৃহ ও আমার সমস্ত প্রাঙ্গণ নির্মাণ করবে; কেননা আমি তাকেই আমার পুত্র বলে মনোনীত করেছি, আমিই তার পিতা হবো।
{28:7} আর আজকের মত যদি সে আমার হুকুম ও অনুশাসন পালন করতে তৎপর হয়, তবে আমি তার রাজ্য চিরকালের জন্য স্থায়ী করবো।
{28:8} অতএব এখন মাবুদের সমাজ সমস্ত ইসরাইলের সাক্ষাতে ও আমাদের আল্লাহ্‌র শ্রুতিযোগ্য করে তোমরা যত্নপূর্বক তোমাদের আল্লাহ্‌ মাবুদের সমস্ত হুকুমের অনুশীলন কর, যেন এই উত্তম দেশের স্বত্ব ভোগ করতে পার এবং তোমাদের পরে তোমাদের সন্তানদের চিরস্থায়ী অধিকার হিসেবে তা রেখে যাও।
{28:9} আর হে আমার পুত্র সোলায়মান, তুমি তোমার পিতার আল্লাহ্‌কে জ্ঞাত হও এবং একাগ্র অন্তঃকরণে ও ইচ্ছুক মনে তাঁর সেবা কর; কেননা মাবুদ সমস্ত অন্তঃকরণের অনুসন্ধান করেন ও চিন্তার সমস্ত কল্পনা বোঝেন; তুমি যদি তাঁর খোঁজ কর, তবে তিনি তোমাকে তাঁর উদ্দেশ লাভ করতে দেবেন, কিন্তু যদি তাঁকে ত্যাগ কর, তবে তিনি তোমাকে চিরকালের জন্য দূর করবেন।
{28:10} এখন সাবধান হও, কেননা পবিত্র স্থানের জন্য একটি গৃহ নির্মাণ করতে মাবুদ তোমাকে মনোনীত করেছেন; তুমি বলবান হয়ে কাজ কর।
{28:11} পরে দাউদ তাঁর পুত্র সোলায়মানকে বারান্দার, তার কক্ষগুলোর, ভাণ্ডারগুলোর, উপরিস্থ কুঠরীগুলোর, ভিতর-কুঠরীগুলোর ও গুনাহ্‌ আবরণ সমন্বিত গৃহের নক্‌শা দিলেন;
{28:12} রূহের দ্বারা যা যা তাঁর মনে উপস্থিত হয়েছিল, সেই সবগুলোর আদর্শ দিলেন। তন্মধ্যে নির্দিষ্ট বস্তু হচ্ছে এই: মাবুদের গৃহের সমস্ত প্রাঙ্গণ ও চারদিকের সমস্ত কুঠরী, আল্লাহ্‌র গৃহের ভাণ্ডার ও পবিত্রীকৃত বস্তুর সকল ভাণ্ডার;
{28:13} আর ইমামদের ও লেবীয়দের পালা এবং মাবুদের গৃহ সম্পর্কীয় সেবাকর্মের সমস্ত কাজ ও মাবুদের গৃহ সম্পর্কীয় সেবাকর্মের সমস্ত পাত্র;
{28:14} সোনার পাত্রগুলোর জন্য সমস্ত রকম সেবাকর্মের সমস্ত পাত্রের জন্য পরিমিত সোনা; সমস্ত রূপার পাত্রের সকল প্রকার সেবাকর্মের সমস্ত পাত্রের জন্য পরিমিত রূপা;
{28:15} এবং সোনার প্রদীপ-আসনের ও সোনার প্রদীপ সকলের জন্য, অর্থাৎ সকল প্রদীপ-আসনের ও তৎসম্বন্ধীয় প্রদীপের জন্য পরিমিত সোনা; এবং রূপার প্রদীপ-আসনের, প্রত্যেক প্রদীপ-আসনের ব্যবহার অনুসারে সকল প্রদীপ-আসনের ও তৎসম্বন্ধীয় প্রদীপ-আসনগুলোর জন্য পরিমিত রূপা;
{28:16} এবং দর্শন-রুটির টেবিলগুলোর মধ্যে প্রত্যেক টেবিলের জন্য পরিমিত সোনা এবং রূপার টেবিলগুলোর জন্য রূপা;
{28:17} এবং তিন কাঁটাযুক্ত শূল, বাটি ও জগগুলোর জন্য খাঁটি সোনা; এবং সোনার কটোরাগুলোর মধ্যে প্রত্যেক কটোরার জন্য পরিমিত সোনা; এবং রূপার কটোরাগুলোর মধ্যে প্রত্যেক কটোরার জন্য পরিমিত রূপা;
{28:18} এবং ধূপগাহের জন্য পরিমিত খাঁটি সোনা; এবং বাহনের অর্থাৎ যে কারুবীদ্বয় পাখা মেলে মাবুদের শরীয়ত-সিন্দুক আচ্ছাদন করেছিল, তাদের নক্‌শার জন্য সোনা।
{28:19} দাউদ বললেন, এ সব মাবুদের হস্তচালন ক্রমে রচিত লিপি; তিনি আর্দশের সমস্ত কাজ আমাকে বুঝিয়ে দিয়েছেন।
{28:20} পরে দাউদ তাঁর পুত্র সোলায়মানকে বললেন, তুমি বলবান হও, সাহস কর, কাজ কর; ভয় করো না, নিরাশ হয়ো না, কেননা মাবুদ আল্লাহ্‌, আমার আল্লাহ্‌, তোমার সহবর্তী; মাবুদের গৃহবিষয়ক কাজের সমস্ত রচনা যতক্ষণ সমাপ্ত না হয়, ততক্ষণ তিনি তোমাকে ছাড়বেন না, তোমাক ত্যাগ করবেন না।
{28:21} আর দেখ, আল্লাহ্‌র এবাদতখানা সম্পর্কিত সমস্ত সেবাকর্মের জন্য ইমাম ও লেবীয়দের পালা আছে এবং সমস্ত কাজের জন্য সুনিপুণ ও ইচ্ছুক লোকেরাও সমস্ত কাজে তোমার সহবর্তী হবে; আর নেতৃবর্গ ও সমস্ত লোক তোমার সমস্ত হুকুম মানবে।
{i29:1} এবাদতখানা তৈরির জন্য উপহার সংগ্রহ
{29:1} পরে বাদশাহ্‌ দাউদ সমস্ত সমাজকে বললেন, আল্লাহ্‌ কেবল আমার পুত্র সোলায়মানকে মনোনীত করেছেন, সে এখনও অল্পবয়স্ক ও কোমল, আর এই কাজ অতি মহৎ, কেননা এই প্রাসাদ মানুষের জন্য নয়, কিন্তু মাবুদ আল্লাহ্‌র জন্য।
{29:2} আর আমার যতটা ক্ষমতা আছে, সেই অনুসারে আমি আমার আল্লাহ্‌র গৃহের জন্য সোনার জিনিসের জন্য সোনা, রূপার জিনিসের জন্য রূপা, ব্রোঞ্জের জিনিসের জন্য ব্রোঞ্জ, লোহার জিনিসের জন্য লোহা ও কাঠের জিনিসের জন্য কাঠ এবং গোমেদক মণি, খচনার্থক মণি, উজ্জ্বল পাথর ও নানা রংয়ের পাথর এবং সমস্ত রকম বহুমূল্য পাথর ও মার্বেল পাথর প্রচুররূপে সংগ্রহ করেছি।
{29:3} আবার সেই পবিত্র গৃহের জন্য যা যা আয়োজন করেছি, তা ছাড়া আমার নিজস্ব সোনা ও রূপার ধনও আছে; আমার আল্লাহ্‌র গৃহের প্রতি অনুরাগ বশত আমি আমার আল্লাহ্‌র গৃহের জন্য তাও দিলাম;
{29:4} ফলত গৃহদ্বয়ের সমস্ত দেয়াল আচ্ছাদিত করার জন্য তিন হাজার তালন্ত সোনা, ওফীরের সোনা ও সাত হাজার তালন্ত খাঁটি রূপা দিলাম;
{29:5} সোনার জিনিসের জন্য সোনা ও রূপার জিনিসের জন্য রূপা এবং শিল্পকারদের হাত দিয়ে যা যা করা যাবে, তার জন্যও দিলাম। ভাল, আজ কে মাবুদের উদ্দেশে নিজেকে পবিত্র করার জন্য ইচ্ছাপূর্বক দান করে?
{29:6} তখন পিতৃকুলপতিরা, ইসরাইলের বংশের নেতা, সহস্রপতিরা, শতপতি ও বাদশাহ্‌র কার্যাধ্যক্ষরা ইচ্ছাপূর্বক দান করলেন।
{29:7} তাঁরা আল্লাহ্‌র গৃহের কাজের জন্য পাঁচ হাজার তালন্ত সোনা, অদর্কোন নামে দশ হাজার সোনামুদ্রা, দশ হাজার তালন্ত রূপা, আঠার হাজার তালন্ত ব্রোঞ্জ ও এক লক্ষ তালন্ত লোহা দিলেন।
{29:8} আর যাদের কাছে মণি পাওয়া গেল, তারা গের্শোনীয় যিহীয়েলের হাতে মাবুদের গৃহের ভাণ্ডারের জন্য তা দিল।
{29:9} তাতে লোকেরা ইচ্ছাপূর্বক দান করতে পেরে আনন্দ করলো, কেননা তারা একাগ্রচিত্তে মাবুদের উদ্দেশে ইচ্ছাপূর্বক দান করলো এবং দাউদ রাজাও মহানন্দে আনন্দ করলেন।
{i29:10} হযরত দাউদের মুনাজাত
{29:10} আর দাউদ সমস্ত সমাজের সাক্ষাতে মাবুদের শুকরিয়া করলেন। দাউদ বললেন, হে মাবুদ তোমার প্রশংসা হোক, আমাদের পূর্বপুরুষ ইসরাইলের আল্লাহ্‌, তুমি অনাদিকাল থেকে অনন্তকাল পর্যন্ত আছ।
{29:11} হে মাবুদ, মহত্ত্ব, পরাক্রম, গৌরব, জয় ও মহিমা তোমারই; কেননা বেহেশতে ও দুনিয়াতে যা কিছু আছে সবই তোমার; হে মাবুদ রাজ্য তোমারই এবং তুমি সকলের মস্তকরূপে উন্নত।
{29:12} তোমা থেকে ধন ও গৌরব আসে এবং তুমি সকলের উপরে কর্তৃত্ব করছো; তোমারই হাতে বল ও পরাক্রম এবং তোমারই হাতে সকলকে মহত্ত্ব ও শক্তি দেবার অধিকার।
{29:13} আর এখন, হে আমাদের আল্লাহ্‌, আমরা তোমার প্রশংসা করছি, তোমার গৌরবান্বিত নামের প্রশংসা করছি।
{29:14} কিন্তু আমি কে, আমার লোকেরাই বা কে যে আমরা এভাবে ইচ্ছাপূর্বক দান করতে সমর্থ হই? সমস্তই তো তোমা থেকে আসে এবং তোমার হাত থেকে যা পেয়েছি, তা-ই তোমাকে দিলাম।
{29:15} কেননা আমাদের সমস্ত পূর্বপুরুষ যেমন ছিলেন, তেমনি আমরাও তোমার সম্মুখে বিদেশী ও প্রবাসী, দুনিয়াতে আমাদের আয়ু ছায়ার মত ও আশাবিহীন।
{29:16} হে মাবুদ, আমাদের আল্লাহ্‌, তোমার পবিত্র নামের উদ্দেশে একটি গৃহ নির্মাণ করার জন্য আমরা এই যে দ্রব্যরাশির আয়োজন করেছি, এসব তোমার হাত হতেই এসেছে এবং সবই তোমার।
{29:17} আর আমি জানি, হে আমার আল্লাহ্‌, তুমি অন্তঃকরণের পরীক্ষা করে থাক ও তুমি সরলতায় খুশি হও; আমি আমার অন্তঃকরণের সরলতায় ইচ্ছাপূর্বক এসব দ্রব্য দিলাম এবং এখন এই স্থানে সমাগত তোমার লোকদেরকেও আনন্দ সহকারে তোমার উদ্দেশে ইচ্ছাপূর্বক দান করতে দেখলাম।
{29:18} হে মাবুদ, আমাদের পূর্বপুরুষ ইব্রাহিম, ইস্‌হাক ও ইসরাইলের আল্লাহ্‌, তুমি তোমাদের লোকদের অন্তঃকরণের চিন্তামানসে এই রকম ভাব চিরস্থায়ী করে রাখ ও তোমার প্রতি তাদের অন্তঃকরণ স্থির কর।
{29:19} আর আমার পুত্র সোলায়মানকে একাগ্র চিত্ত দাও, যেন সে তোমার হুকুম ও তোমার নির্দেশ ও বিধিগুলো পালন করতে ও এ সব কাজ করতে পারে এবং আমি যে প্রাসাদের জন্য আয়োজন করেছি তা নির্মাণ করতে পারে।
{29:20} পরে দাউদ সমস্ত সমাজকে বললেন, এখন তোমরা তোমাদের আল্লাহ্‌ মাবুদের শুকরিয়া আদায় কর। তাতে সমস্ত সমাজ তাদের পূর্বপুরুষদের আল্লাহ্‌ মাবুদের প্রশংসা করলো এবং মাথা নত করে মাবুদ ও বাদশাহ্‌কে সালাম করলো।
{29:21} আর তারা পর দিনে মাবুদের উদ্দেশে কোরবানী করলো ও মাবুদের উদ্দেশে পোড়ানো-কোরবানী দিল, অর্থাৎ এক হাজার বলদ, এক হাজার ভেড়া, এক হাজার ভেড়ার বাচ্চা ও সেই সবের পানীয় নৈবেদ্য সমস্ত ইসরাইলের জন্য কোরবানী করলো।
{i29:22} বাদশাহ্‌ সোলায়মানের অভিষেক
{29:22} সেদিন মহানন্দে মাবুদের সাক্ষাতে ভোজন পান করলো। আর তারা দাউদের পুত্র সোলায়মানকে দ্বিতীয় বার বাদশাহ্‌ বলে স্বীকার করলো; এবং তাঁকে নায়ক ও সাদোককে ইমাম করে মাবুদের উদ্দেশে অভিষেক করলো।
{29:23} তাতে সোলায়মান তাঁর পিতা দাউদের পদে বাদশাহ্‌ হয়ে মাবুদের সিংহাসনে উপবেশন করলেন ও কৃতকার্য হলেন এবং সমস্ত ইসরাইল তাঁর বাধ্য হল।
{29:24} নেতৃবর্গরা ও বীরেরা সবাই এবং দাউদ বাদশাহ্‌র সমস্ত পুত্র ও বাদশাহ্‌ সোলায়মানের অধীনতা স্বীকার করলেন।
{29:25} আর মাবুদ সমস্ত ইসরাইলের দৃষ্টিতে সোলায়মানকে অতিশয় মহান করলেন এবং তাঁকে এমন রাজপ্রতাপ দিলেন, যা আগে ইসরাইলের কোন বাদশাহ্‌ পানি নি।
{i29:26} হযরত দাউদের মৃত্যু
{29:26} ইয়াসিরের পুত্র দাউদ সমস্ত ইসরাইলের উপরে রাজত্ব করেছিলেন।
{29:27} তিনি চল্লিশ বছর কাল ইসরাইলের উপরে রাজত্ব করলেন; সাত বছর হেবরনে ও তেত্রিশ বছর জেরুশালেমে রাজত্ব করেন।
{29:28} পরে তিনি আয়ু, ধন ও গৌরবে পরিপূর্ণ হয়ে বৃদ্ধাবস্থায় মহৎ ইন্তেকাল করলেন এবং তাঁর পুত্র সোলায়মান তাঁর পদে রাজত্ব করতে লাগলেন;
{29:29} আর দেখ, শামুয়েল দর্শকের কিতাবে, নাথন নবীর কিতাবে ও গাদ দর্শকের কিতাবে বাদশাহ্‌ দাউদের আদ্যোপান্ত কাজের বৃত্তান্ত,
{29:30} তাঁর সমস্ত রাজত্বের ও বিক্রমের বিবরণ এবং তাঁর ও ইসরাইলের এবং দেশীয় সকল রাজ্যের উপর দিয়ে যেসব সময় অতিক্রান্ত হয়েছিল, সেসব বিষয়ের কথা লেখা আছে।
