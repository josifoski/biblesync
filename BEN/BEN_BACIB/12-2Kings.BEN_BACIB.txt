{i1:1} বাদশাহ্‌ অহসিয়ের উপর মাবুদের শাস্তি
{1:1} আহাবের মৃত্যুর পরে মোয়াব ইসরাইলের অধীনতা ত্যাগ করলো।
{1:2} আর অহসিয় সামেরিয়ায় অবস্থিত তাঁর বাড়ির উপরিস্থ কুঠরীর সিড়ির দরজা থেকে পড়ে গিয়ে আহত হলেন; তাতে তিনি কয়েকজন দূত পাঠালেন, তাদেরকে বললেন, যাও, ইক্রোণের দেবতা বাল্‌সবূবকে গিয়ে জিজ্ঞাসা কর যে, এই আহত অবস্থা থেকে আমি সুস্থ হব কি না?
{1:3} কিন্তু মাবুদের ফেরেশতা তিশ্‌বীয় ইলিয়াসকে বললেন, উঠ, সামেরিয়ার বাদশাহ্‌র দূতদের সঙ্গে সাক্ষাৎ কর, আর তাদেরকে বল, ইসরাইলের মধ্যে কি আল্লাহ্‌ নেই যে, তোমরা ইক্রোণের দেবতা বাল্‌-সবূবের কাছে জিজ্ঞাসা করতে যাচ্ছ?
{1:4} অতএব মাবুদ এই কথা বলেন, তুমি যে পালঙ্কে উঠে শুয়েছ, তা থেকে আর নামবে না, মরবেই মরবে। পরে ইলিয়াস চলে গেলেন।
{1:5} আর সেই দূতেরা বাদশাহ্‌র কাছে ফিরে গেলে তিনি তাদের জিজ্ঞাসা করলেন, তোমরা কেন ফিরে আসলে?
{1:6} তারা বললো, এক জন ব্যক্তি আমাদের সঙ্গে সাক্ষাৎ করতে এসে আমাদের বললেন, যে বাদশাহ্‌ তোমাদেরকে পাঠালেন, তোমরা তাঁর কাছে ফিরে যাও, তাকে বল, মাবুদ এই কথা বলেন, ইসরাইলের মধ্যে কি আল্লাহ্‌ নেই যে, তুমি ইক্রোণের দেবতা বালসবূবের কাছে জিজ্ঞাসা করতে লোক পাঠাচ্ছ? অতএব তুমি যে পালঙ্কে উঠে শুয়েছ, তা থেকে আর নামবে না, মরবেই মরবে।
{1:7} বাদশাহ্‌ তাদেরকে জিজ্ঞাসা করলেন, তোমাদের সঙ্গে সাক্ষাৎ করতে এসে যে ব্যক্তি এসব কথা বললো, সে দেখতে কেমন?
{1:8} তারা জবাবে বললো, তিনি লোমশ পুরুষ এবং তাঁর কোমরে চামড়ার কোমরবন্ধনী। বাদশাহ্‌ বললেন, উনি তিশ্‌বীয় ইলিয়াস।
{1:9} পরে বাদশাহ্‌ পঞ্চাশ জন সেনার সঙ্গে এক জন পঞ্চাশপতিকে তাঁর কাছে পাঠিয়ে দিলেন; তখন সে তাঁর কাছে গেল; আর, দেখ, ইলিয়াস পর্বতের চূড়ায় বসেছিলেন। সে তাঁকে বললো, হে আল্লাহ্‌র লোক, বাদশাহ্‌ বলেছেন, তুমি নেমে এসো।
{1:10} ইলিয়াস সেই পঞ্চাশপতিকে জবাবে বললেন, যদি আমি আল্লাহ্‌র লোক হই, তবে আসমান থেকে আগুন নেমে তোমাকে ও তোমার পঞ্চাশ জন লোককে গ্রাস করুক। তখন আসমান থেকে আগুন নেমে তাকে ও তার পঞ্চাশ জন লোককে গ্রাস করলো।
{1:11} পরে বাদশাহ্‌ পুনর্বার পঞ্চাশ জন লোকের সঙ্গে আর এক জন পঞ্চাশপতিকে তাঁর কাছে পাঠালেন। সে গিয়ে বললো, হে আল্লাহ্‌র লোক, বাদশাহ্‌ এই কথা বলেছেন, শীঘ্র নেমে এসো।
{1:12} ইলিয়াস জবাবে তাদেরকে বললেন, যদি আমি আল্লাহ্‌র লোক হই, তবে আসমান থেকে আগুন নেমে তোমাকে ও তোমার পঞ্চাশ জন লোককে গ্রাস করুক। তখন আসমান থেকে আল্লাহ্‌র আগুন নেমে তাকে ও তার পঞ্চাশ জন লোককে গ্রাস করলো।
{1:13} পরে বাদশাহ্‌ তৃতীয় বার পঞ্চাশ জন লোকের সঙ্গে এক জন পঞ্চাশপতিকে পাঠালেন। তাতে সেই তৃতীয় পঞ্চাশপতি গিয়ে ইলিয়াসের সম্মুখে হাঁটু পেতে বিনয় পূর্বক বললো, হে আল্লাহ্‌র লোক, আমি আরজ করি, আমার প্রাণ এবং আপনার এই পঞ্চাশ জন গোলামের প্রাণ আপনার দৃষ্টিতে বহুমূল্য হোক।
{1:14} দেখুন, আসমান থেকে আগুন নেমে আগে আগত দুই সেনাপতি ও তাদের পঞ্চাশ পঞ্চাশ জনকে গ্রাস করেছে; কিন্তু এখন আমার প্রাণ আপনার দৃষ্টিতে বহুমূল্য হোক।
{1:15} তখন মাবুদের ফেরেশতা ইলিয়াসকে বললেন, এর সঙ্গে নেমে যাও, একে ভয় করো না। পরে ইলিয়াস উঠে তার সঙ্গে বাদশাহ্‌র কাছে নেমে গেলেন।
{1:16} আর তিনি তাঁকে বললেন, মাবুদ এই কথা বলেন, তুমি ইক্রোণের দেবতা বাল্‌সবূবের কাছে জিজ্ঞাসা করতে দূতদেরকে পাঠিয়েছিলে; এর কারণ কি এই যে, ইসরাইলের মধ্যে এমন আল্লাহ্‌ নেই, যাঁর কাছে জিজ্ঞাসা করা যেতে পারে? অতএব তুমি যে পালঙ্কে শুয়েছ, তা থেকে আর নামবে না, মরবেই মরবে।
{i1:17} বাদশাহ্‌ অহসিয়ের মৃত্যু
{1:17} আর ইলিয়াসের দ্বারা কথিত মাবুদের কালাম অনুসারে তিনি মারা গেলেন; এবং তাঁর পুত্র না থাকাতে যিহোরাম তাঁর পদে, এহুদার বাদশাহ্‌ যিহোশাফটের পুত্র যিহোরামের দ্বিতীয় বছরে বাদশাহ্‌ হলেন।
{1:18} অহসিয়ের কৃত অবশিষ্ট কাজের বৃত্তান্ত ইসরাইলের বাদশাহ্‌দের ইতিহাস-পুস্তকে কি লেখা নেই?
{i2:1} হযরত ইলিয়াসকে বেহেশতে তুলে নেওয়া
{2:1} পরে যখন মাবুদ ইলিয়াসকে ঘূর্ণি-বাতাশে বেহেশতে তুলে নিতে উদ্যত হলেন, তখন ইলিয়াস ও আল-ইয়াসা গিল্‌গল থেকে যাত্রা করলেন।
{2:2} আর ইলিয়াস আল-ইয়াসাকে বললেন, আরজ করি, তুমি এই স্থানে থাক, কেননা মাবুদ আমাকে বেথেল পর্যন্ত পাঠালেন। আল-ইয়াসা বললেন, জীবন্ত মাবুদের কসম এবং আপনার জীবিত প্রাণের কসম, আমি আপনাকে ছাড়ব না। পরে তাঁরা বেথেলে নেমে গেলেন।
{2:3} তখন বেথেলের সাহাবী-নবীরা বাইরে আল-ইয়াসার কাছে এসে বললেন, আজ মাবুদ আপনার কাছ থেকে আপনার প্রভুকে তুলে নেবেন, এ কথা কি আপনি জানেন? তিনি বললেন, হ্যাঁ, আমি তা জানি; তোমরা নীরব হও।
{2:4} পরে ইলিয়াস তাঁকে বললেন, হে আল-ইয়াসা, আরজ করি, তুমি এই স্থানে থাক; কেননা মাবুদ আমাকে জেরিকোতে পাঠালেন। তিনি বললেন, জীবন্ত মাবুদের কসম এবং আপনার জীবিত প্রাণের কসম, আমি আপনাকে ছাড়ব না। পরে তাঁরা জেরিকোতে আসলেন।
{2:5} তখন জেরিকোর সাহাবী-নবীরা আল-ইয়াসার কাছে এসে বললেন, আজ মাবুদ আপনার কাছ থেকে আপনার প্রভুকে তুলে নেবেন, এই কথা কি আপনি জানেন? তিনি জবাবে বললেন, হ্যাঁ, আমি তা জানি; তোমরা নীরব হও।
{2:6} পরে ইলিয়াস তাঁকে বললেন, আরজ করি, তুমি এই স্থানে থাক, কেননা মাবুদ আমাকে জর্ডানে পাঠালেন। তিনি বললেন, জীবন্ত মাবুদ এবং আপনার জীবিত প্রাণের কসম, আমি আপনাকে ছাড়ব না। পরে তাঁরা দু’জন চললেন।
{2:7} তখন সাহাবী-নবীদের মধ্যে পঞ্চাশ জন লোক গিয়ে দূরে তাঁদের সম্মুখে দাঁড়ালেন, আর জর্ডানের ধারে ঐ দু’জন দাঁড়ালেন।
{2:8} পরে ইলিয়াস তাঁর শাল ধরে গুটিয়ে নিয়ে পানিতে আঘাত করলেন, তাতে পানি এদিকে ওদিকে বিভক্ত হল এবং তাঁরা দু’জন শুকনো ভূমি দিয়ে পার হলেন।
{2:9} পার হওয়ার পর ইলিয়াস আল-ইয়াসাকে বললেন, তোমার জন্য আমি কি করবো? তা তোমার কাছ থেকে আমাকে নিয়ে যাবার আগে যাচ্ঞা কর। ইলিশায় বললেন, আরজ করি, আপনার রূহের দুই অংশ আমার উপর অধিষ্ঠিত হোক।
{2:10} তিনি বললেন, কঠিন বর যাচ্ঞা করলে; যদি তোমার কাছ থেকে নিয়ে যাবার সময়ে আমাকে দেখতে পাও, তবে তোমার প্রতি তা ঘটবে; কিন্তু না দেখলে ঘটবে না।
{2:11} পরে এরকম ঘটলো; তাঁরা যেতে যেতে কথা বলছেন, ইতোমধ্যে দেখ, আগুনের একটি রথ ও আগুনের ঘোড়াগুলো এসে তাঁদেরকে পৃথক করলো এবং ইলিয়াস ঘূর্ণি-বাতাসে বেহেশতে উঠে গেলেন।
{2:12} আর আল-ইয়াসা তা দেখলেন এবং উচ্চৈঃস্বরে বললেন, হে আমার পিতা, হে আমার পিতা, হে ইসরাইলের রথগুলো ও তার ঘোড়-সওয়ারগণ! পরে তিনি তাঁকে আর দেখতে পেলেন না; তখন তাঁর কাপড় ধরে ছিঁড়ে দু’ভাগ করলেন।
{i2:13} হযরত আল-ইয়াসা ইলিয়াস নবীর স্থানলাভ
{2:13} আর তিনি ইলিয়াসের শরীর থেকে পড়ে যাওয়া শালখানি তুলে নিলেন এবং ফিরে গিয়ে জর্ডানের ধারে দাঁড়ালেন।
{2:14} পরে তিনি ইলিয়াসের শরীর থেকে পড়ে যাওয়া সেই শালখানি নিয়ে পানিতে আঘাত করে বললেন, ইলিয়াসের আল্লাহ্‌ মাবুদ কোথায়? আর তিনিও পানিতে আঘাত করলে পানি এদিকে ওদিকে বিভক্ত হল এবং আল-ইয়াসা পার হয়ে গেলেন।
{2:15} তখন জেরিকোর সাহাবী-নবীরা সম্মুখে থাকায় তা দেখে বললেন, ইলিয়াসের রূহ্‌ আল-ইয়াসার উপর অধিষ্ঠিত হয়েছেন। পরে তারা তাঁর সঙ্গে দেখা করে তাঁর সম্মুখে ভূমিতে উবুড় হয়ে সালাম করলেন।
{2:16} আর তাঁকে বললেন, দেখুন, আপনার গোলামদের এখানে পঞ্চাশ জন বলবান লোক আছে; আরজ করি, তারা আপনার প্রভুর সন্ধানে যাক; কে জানে, মাবুদের রূহ্‌ তাঁকে উঠিয়ে কোন পর্বতে কিংবা কোন উপত্যকাতে ফেলে গেছেন। তিনি বললেন, পাঠিও না।
{2:17} তবুও তারা তাঁকে পীড়াপীড়ি করলে তিনি লজ্জিত হয়ে বললেন, পাঠিয়ে দাও। অতএব তারা পঞ্চাশ জন লোক পাঠিয়ে দিল; ওরা তিন দিন পর্যন্ত তাঁর সন্ধান করলো, কিন্তু তাঁকে পেল না।
{2:18} পরে ওরা আল-ইয়াসার কাছে ফিরে এল; তখনও তিনি জেরিকোতে ছিলেন। তিনি বললেন, আমি কি তোমাদেরকে বলি নি, যেও না!
{i2:19} হযরত আল-ইয়াসার অলৌকিক কাজ
{2:19} পরে নগরের লোকেরা আল-ইয়াসাকে বললো, হে মালিক, আপনি তো দেখছেন যে, নগরের স্থান চমৎকার বটে, কিন্তু পানি মন্দ ও ভূমি ফলনাশক।
{2:20} তিনি বললেন, আমার কাছে নতুন একটি ভাঁড় এনে তাতে লবণ রাখ। পরে তাঁর কাছে তা আনা হল।
{2:21} তিনি বের হয়ে পানির ফোয়ারার কাছ গিয়ে তাতে লবণ ফেললেন এবং বললেন, মাবুদ এই কথা বলেন, আমি এই পানি ভাল করলাম, আজ থেকে তা আর কোন মৃত্যুর কারণ বা ফলনাশক হবে না।
{2:22} আল-ইয়াসার বলা সেই কথা অনুসারে সেই পানি আজ পর্যন্ত ভাল হয়ে আছে।
{2:23} পরে তিনি সেই স্থান থেকে বেথেলে চললেন; আর তিনি পথ দিয়ে উপরে যাচ্ছেন, এমন সময়ে নগর থেকে কতগুলো বালক এসে তাঁকে বিদ্রূপ করে বললো, রে টাক্‌পড়া, উঠে আয়; রে টাক্‌পড়া, উঠে আয়।
{2:24} তখন তিনি পিছনের দিকে মুখ ফিরিয়ে তাদেরকে দেখলেন এবং মাবুদের নামে তাদেরকে বদদোয়া দিলেন; আর বন থেকে দু’টা ভল্লুকী এসে তাদের মধ্যে বেয়াল্লিশ জন বালককে ছিঁড়ে ফেললো।
{2:25} পরে তিনি সেই স্থান থেকে কর্মিল পর্বতে গেলেন এবং কর্মিল থেকে সামেরিয়ায় ফিরে আসলেন।
{i3:1} ইসরাইলের উপরে যিহোরামের রাজত্ব
{3:1} এহুদার বাদশাহ্‌ যিহোশাফটের অষ্টাদশ বছরে আহাবের পুত্র যিহোরাম সামেরিয়ায় ইসরাইলে রাজত্ব করতে আরম্ভ করেন এবং বারো বছর রাজত্ব করেন।
{3:2} মাবুদের দৃষ্টিতে যা মন্দ, তিনি তা-ই করতেন; তবুও তাঁর পিতা-মাতার মত ছিলেন না; কেননা তিনি তাঁর পিতার তৈরি বালের স্তম্ভ দূর করে দিলেন।
{3:3} কিন্তু নবাটের পুত্র ইয়ারাবিম ইসরাইলকে যেসব গুনাহ্‌ দ্বারা গুনাহ্‌ করিয়েছিলেন, তাঁর সেসব গুনাহে তিনি আসক্ত থাকলেন, তা থেকে ফিরলেন না।
{i3:4} মোয়াবের সঙ্গে যুদ্ধ
{3:4} মোয়াবের বাদশাহ্‌ মেশা প্রচুর ভেড়ার অধিকারী ছিলেন; তিনি ইসরাইলের বাদশাহ্‌কে কর হিসেবে এক লক্ষ ভেড়ার বাচ্চা এবং এক লক্ষ ভেড়ার লোম দিতেন।
{3:5} কিন্তু আহাব মৃত্যুবরণ করলে পর মোয়াবের বাদশাহ্‌ ইসরাইলের বাদশাহ্‌র অধীনতা ত্যাগ করলেন।
{3:6} সেই সময় বাদশাহ্‌ যিহোরাম সামেরিয়া থেকে বাইরে গিয়ে সমস্ত ইসরাইলকে সংগ্রহ করলেন।
{3:7} পরে তিনি এহুদার বাদশাহ্‌ যিহোশাফটের কাছে দূত পাঠিয়ে বললেন, মোয়াবের বাদশাহ্‌ আমার অধীনতা ত্যাগ করেছে, আপনি কি আমার সঙ্গে মোয়াবের বিরুদ্ধে যুদ্ধযাত্রা করবেন? তিনি বললেন, করবো; আমি ও আপনি, আমার লোক ও আপনার লোক, আমার ঘোড়া ও আপনার ঘোড়া, সকলই এক।
{3:8} তিনি জিজ্ঞাসা করলেন, আমরা কোন পথ দিয়ে যাব? ইনি বললেন, ইদোমের মরুভূমির পথ দিয়ে।
{3:9} পরে ইসরাইলের বাদশাহ্‌, এহুদার বাদশাহ্‌ ও ইদোমের বাদশাহ্‌ যাত্রা করলেন; তাঁরা সাত দিনের পথ ঘুরে গেলেন; তখন তাঁদের সৈন্য ও তাদের সঙ্গে থাকা পশুদের জন্য পানি পাওয়া গেল না।
{3:10} ইসরাইলের বাদশাহ্‌ বললেন, হায়! হায়! মাবুদ মোয়াবের হাতে তুলে দেবার জন্য এই তিন বাদশাহ্‌কে এক সঙ্গে ডেকে এনেছেন।
{3:11} কিন্তু যিহোশাফট বললেন, মাবুদের কোন নবী কি এখানে নেই যে, তাঁর দ্বারা আমরা মাবুদের কাছে জিজ্ঞাসা করতে পারি? ইসরাইলের বাদশাহ্‌র গোলামদের মধ্যে এক জন জবাবে বললো, শাফটের পুত্র যে আল-ইয়াসা ইলিয়াসের হাতে পানি ঢালতেন, তিনি এখানে আছেন।
{3:12} যিহোশাফট বললেন, মাবুদের কালাম তাঁর কাছে আছে। পরে ইসরাইলের বাদশাহ্‌ ও যিহোশাফট এবং ইদোমের বাদশাহ্‌ তাঁর কাছে নেমে গেলেন।
{3:13} তখন আল-ইয়াসা ইসরাইলের বাদশাহ্‌কে বললেন, আপনার সঙ্গে আমার সম্বন্ধ কি? আপনি আপনার পিতার নবীদের ও আপনার মাতার নবীদের কাছ যান। ইসরাইলের বাদশাহ্‌ বললেন, তা নয়, কেননা মোয়াবের হাতে তুলে দেবার জন্য মাবুদ এই তিন বাদশাহ্‌কে একসঙ্গে ডেকে এনেছেন।
{3:14} আল-ইয়াসা বললেন, আমি যাঁর সাক্ষাতে দণ্ডায়মান, সেই বাহিনীগণের জীবন্ত মাবুদের কসম, যদি এহুদার বাদশাহ্‌ যিহোশাফটের মুখের দিকে না চাইতাম, তবে আপনার প্রতি দৃষ্টিপাত করতাম না, আপনাকে দেখতামও না।
{3:15} যা হোক, এখন আমার কাছে এক জন বীণাবাদককে আনা হোক। পরে বাদক বীণা বাজালে মাবুদের হাত আল-ইয়াসার উপরে উপস্থিত হল।
{3:16} আর তিনি বললেন, মাবুদ এই কথা বলেন, তোমরা এই উপত্যকা খাতময় কর।
{3:17} কেননা মাবুদ এই কথা বলেন, তোমরা বায়ু দেখবে না ও বৃষ্টি দেখবে না, তবুও এই উপত্যকা পানিতে পরিপূর্ণ হবে; তাতে তোমরা, তোমাদের সমস্ত পশু ও সমস্ত বাহন পান করবে।
{3:18} আর মাবুদের দৃষ্টিতে এটি অতি ক্ষুদ্র বিষয়, তিনি মোয়াবকেও তোমাদের হাতে তুলে দেবেন।
{3:19} তখন তোমরা প্রত্যেক প্রাচীরবেষ্টিত নগরে ও প্রত্যেক উত্তম নগরে আঘাত করবে, আর প্রত্যেক উত্তম গাছ কেটে ফেলবে ও পানির সমস্ত ফোয়ারা বন্ধ করে দেবে এবং উর্বর ক্ষেতগুলো পাথর দ্বারা বিনষ্ট করবে।
{3:20} পরে খুব ভোরে নৈবেদ্য কোরবানী করার সময়ে দেখ, ইদোমের পথ দিয়ে পানি এসে দেশ পরিপূর্ণ করলো।
{3:21} সমস্ত মোয়াববাসী যখন শুনতে পেল যে, বাদশাহ্‌রা তাদের বিরুদ্ধে যুদ্ধ করতে এসেছেন, তখন যারা যুদ্ধের সাজ-পোশাক পরতে পারতো তাদের ডাকা হলে পর, তারা সকলে এবং তার চেয়েও বেশি বয়সের লোক একত্র হয়ে সীমাতে দাঁড়িয়ে রইলো।
{3:22} পরে তাঁরা খুব ভোরে উঠলো, তখন সূর্য পানির উপরে চিক্‌মিক্‌ করছিল, তাতে মোয়াবীয়দের কাছে সেই পানি রক্তের মত লাল মনে হল।
{3:23} তখন তারা বললো, এই যে রক্ত; সেই বাদশাহ্‌রা অবশ্য বিনষ্ট হয়েছে, আর লোকেরা পরস্পর মারামারি করে মরেছে; অতএব হে মোয়াব, এখন লুট করতে চল।
{3:24} পরে তারা ইসরাইলের শিবিরে উপস্থিত হলে ইসরাইলরা উঠে মোয়াবীয়দেরকে আঘাত করলো, তাতে ওরা তাদের সম্মুখ থেকে পালিয়ে গেল এবং তারা মোয়াবীয়দেরকে আক্রমণ করতে করতে অগ্রসর হয়ে ওদের দেশে প্রবেশ করলো।
{3:25} তারা সমস্ত নগর ভেঙ্গে ফেললো ও প্রত্যেকে সমস্ত উর্বর ক্ষেতে পাথর ফেলে তা পরিপূর্ণ করলো এবং পানির সমস্ত ফোয়ারা বন্ধ করে দিল ও উত্তম উত্তম সমস্ত গাছ কেটে ফেললো; কেবল কীর্‌-হরাসতে তথাকার পাথরগুলো অবশিষ্ট রাখল, কিন্তু ফিঙ্গাধারীরা নগরের চারদিকে গিয়ে সেখানকার অধিবাসীদের আক্রমণ করলো।
{3:26} মোয়াবের বাদশাহ্‌ যখন দেখলেন যে, যুদ্ধ তার অসহ্য হচ্ছে, তখন তিনি ইদোমের বাদশাহ্‌র কাছে ব্যুহ ভেদ করে যাবার জন্য সাত শত তলোয়ারধারীকে তাঁর সঙ্গে নিলেন; কিন্তু তারা পারল না।
{3:27} পরে যে পুত্র তাঁর পদে বাদশাহ্‌ হত, তাঁর সেই জ্যেষ্ঠ পুত্রকে নিয়ে তিনি প্রাচীরের উপরে পোড়ানো-কোরবানী হিসেবে কোরবানী করলেন। আর ইসরাইলের বিরুদ্ধে অতিশয় ক্রোধ উৎপন্ন হল; পরে তারা তাঁর কাছ থেকে প্রস্থান করে স্বদেশে ফিরে গেল।
{i4:1} হযরত আল-ইয়াসা ও বিধবার তেল
{4:1} একবার সাহাবী-নবীদের মধ্যে একজনের স্ত্রী আল-ইয়াসার কাছে কেঁদে বললো, আপনার গোলাম আমার স্বামী মারা গেছেন; আপনি জানেন, আপনার গোলাম মাবুদকে ভয় করতেন; এখন ঋণদাতা আমার দু’টি সন্তানকে গোলাম বানাবার জন্য নিয়ে যেতে এসেছে।
{4:2} আল-ইয়াসা তাকে বললেন, আমি তোমার জন্য কি করতে পারি? বল দেখি, তোমার ঘরে কি আছে? সে বললো এক বাটি তেল ছাড়া আপনার বাঁদীর আর কিছুই নেই।
{4:3} তখন তিনি বললেন, যাও, বাইরে থেকে তোমার সমস্ত প্রতিবেশীর কাছ থেকে বেশ কিছু শূন্য পাত্র চেয়ে আন, অল্প এনো না।
{4:4} পরে ভিতরে গিয়ে তুমি ও তোমার পুত্রেরা ঘরে থেকে দরজা বন্ধ কর এবং সেসব পাত্রে তেল ঢাল; এক এক পাত্র পূর্ণ হলে তা একদিকে রাখ।
{4:5} পরে সে স্ত্রীলোক তাঁর কাছ থেকে প্রস্থান করলো, আর সে ও তার পুত্রেরা ঘরে থেকে দরজা বন্ধ করলো; তারা পুনঃ পুনঃ তাকে পাত্র এনে দিল এবং সে তেল ঢাললো।
{4:6} সমস্ত পাত্র পূর্ণ হওয়ার পর সে তার পুত্রকে বললো, আরও পাত্র আন। পুত্র বললো, আর পাত্র নেই। তখন তেলের স্রোত বন্ধ হল।
{4:7} পরে সে গিয়ে আল্লাহ্‌র লোককে সংবাদ দিল। তিনি বললেন, যাও, সেই তেল বিক্রি করে তোমার ঋণ পরিশোধ কর এবং যা অবশিষ্ট থাকবে, তা দ্বারা তুমি ও তোমার পুত্রেরা দিনপাত কর।
{i4:8} শূনেমীয় স্ত্রীলোকটির ছেলের জীবন দান
{4:8} এক দিন আল-ইয়াসা শূনেমে যান। সেখানে এক ধনবতী মহিলা ছিলেন; তিনি আগ্রহ সহকারে তাঁকে ভোজনের দাওয়াত করলেন। পরে যত বার তিনি ঐ পথ দিয়ে যেতেন, তত বার আহার করার জন্য সেই স্থানে যেতেন।
{4:9} আর সেই মহিলা তার স্বামীকে বললেন, দেখ, আমি বুঝতে পেরেছি, এই যে ব্যক্তি আমাদের কাছ দিয়ে প্রায়ই যাতায়াত করেন, ইনি আল্লাহ্‌র এক জন পবিত্র লোক।
{4:10} আরজ করি, এসো, আমরা ছাদের উপরে একটি ক্ষুদ্র কুঠরী নির্মাণ করি এবং তার মধ্যে তাঁর জন্য একখানি পালঙ্ক, একখানি টেবিল, একখানি আসন ও একটি প্রদীপ-আসন রাখি; তিনি আমাদের এখানে আসলে সেই স্থানে থাকবেন।
{4:11} এক দিন আল-ইয়াসা সেখানে আসলেন; আর সেই কুঠরীতে প্রবেশ করে শয়ন করলেন।
{4:12} পরে তিনি তাঁর ভৃত্য গেহসিকে বললেন, তুমি ঐ শূনেমীয়াকে ডাক। তাতে সে তাঁকে ডাকলে সেই স্ত্রীলোকটি তাঁর সম্মুখে দাঁড়ালেন।
{4:13} তখন আল-ইয়াসা গেহসিকে বললেন, ওঁকে বল, দেখুন, আমাদের জন্য আপনি এসব চিন্তা করলেন, এখন আপনার জন্য কি করতে হবে? বাদশাহ্‌র কিংবা সেনাপতির কাছে আপনার কি কোন নিবেদন আছে? জবাবে তিনি বললেন, আমি আমার লোকদের মধ্যে বাস করছি।
{4:14} পরে আল-ইয়াসা বললেন, তাহলে তাঁর জন্য কি করতে হবে? গেহসি বললো, নিশ্চয়ই তাঁর পুত্র-সন্তান নেই, স্বামীও বৃদ্ধ।
{4:15} আল-ইয়াসা বললেন, ওঁকে ডাক; পরে তাঁকে ডাকলে তিনি দ্বারে দাঁড়ালেন।
{4:16} তখন আল-ইয়াসা বললেন, এই ঋতুতে এই সময় পুনরায় উপস্থিত হলে আপনি পুত্র কোলে নেবেন। কিন্তু তিনি বললেন, না, হে মালিক, হে আল্লাহ্‌র লোক, আপনার বাঁদীকে মিথ্যা কথা বলবেন না।
{4:17} পরে আল-ইয়াসার কথা অনুসারে সেই স্ত্রী গর্ভধারণ করে সেই সময় পুনরায় উপস্থিত হলে পুত্র প্রসব করলেন।
{4:18} বালকটি বড় হওয়ার পর সে এক দিন শস্য কর্তনকারীদের মাঝে তার পিতার কাছে গেল।
{4:19} পরে সে পিতাকে বললো, আমার মাথা! আমার মাথা! তখন পিতা ভৃত্যকে বললেন, তুমি একে তুলে এর মায়ের কাছে নিয়ে যাও।
{4:20} পরে সে তাকে তুলে মায়ের কাছে আনলে বালকটি মধ্যাহ্নকাল পর্যন্ত তাঁর কোলে বসে থাকলো, পরে মারা গেল।
{4:21} তখন মা উপরে গিয়ে আল্লাহ্‌র লোকের পালঙ্কে তাকে শয়ন করালেন, পরে দরজা রুদ্ধ করে বাইরে আসলেন,
{4:22} আর তাঁর স্বামীকে ডেকে বললেন, আরজ করি, তুমি ভৃত্যদের এক জনকে ও একটি গাধী আমার কাছে পাঠিয়ে দাও, আমি আল্লাহ্‌র লোকের কাছে শীঘ্র গিয়ে ফিরে আসবো।
{4:23} তিনি বললেন, আজ তাঁর কাছে কেন যাবে? আজ অমাবস্যাও নয়, বিশ্রামবারও নয়। স্ত্রীলোকটি বললেন, মঙ্গল হবে।
{4:24} আর তিনি গাধী সাজিয়ে তাঁর ভৃত্যকে বললেন, গাধীটিকে দ্রুত চালাও, হুকুম না পেলে আমার গতি শিথিল করো না।
{4:25} পরে তিনি কর্মিল পর্বতে আল্লাহ্‌র লোকের কাছে চললেন। তখন আল্লাহ্‌র লোক তাঁকে দূর থেকে দেখে তাঁর ভৃত্য গেহসিকে বললেন, দেখ, ঐ সেই শূনেমীয়া;
{4:26} একবার দৌড়ে গিয়ে তাঁর সঙ্গে সাক্ষাৎ কর, আর জিজ্ঞাসা কর, আপনার মঙ্গল? আপনার স্বামীর মঙ্গল? বালকটির মঙ্গল? তিনি উত্তর করলেন, মঙ্গল।
{4:27} পরে পর্বতে আল্লাহ্‌র লোকের কাছে উপস্থিত হয়ে তিনি তাঁর পা জড়িয়ে ধরলেন; তাতে গেহসি তাঁকে ঠেলে দেবার জন্য কাছে এল, কিন্তু আল্লাহ্‌র লোক বললেন, ওঁকে থাকতে দাও, তাঁর প্রাণ শোকাকুল হয়েছে, আর মাবুদ আমা থেকে তা গোপন করেছেন, আমাকে জানান নি।
{4:28} তখন স্ত্রীলোকটি বললেন, আমার মালিকের কাছে আমি কি পুত্র চেয়েছিলাম? আমাকে প্রতারণা করবেন না, এই কথা কি বলি নি?
{4:29} তখন আল-ইয়াসা গেহসিকে বললেন, কোমরবন্ধনী পর, আমার এই লাঠি হাতে নিয়ে প্রস্থান কর; কারো সঙ্গে সাক্ষাৎ হলে তাকে সালাম জানাবে না এবং কেউ সালাম জানালে তাকে উত্তর দিও না; পরে বালকটির মুখের উপরে আমার এই লাঠি রেখো।
{4:30} তখন বালকের মা বললেন, জীবন্ত মাবুদের কসম এবং আপনার জীবিত প্রাণের কসম, আমি আপনাকে ছাড়ব না। তখন আল-ইয়াসা উঠে তাঁর পেছন পেছন চললেন।
{4:31} ইতোমধ্যে গেহসি তাঁদের আগে গিয়ে বালকটির মুখে ঐ লাঠিটি রাখল, তবুও কোন আওয়াজ হল না, অবধানের কোন লক্ষণও পাওয়া গেল না। অতএব গেহসি তাঁর সঙ্গে সাক্ষাত করতে ফিরে গিয়ে তাঁকে বললো, বালকটি জাগে নি।
{4:32} পরে আল-ইয়াসা সেই বাড়িতে এসে দেখলেন, বালকটি মৃত ও তাঁর বিছানায় শায়িত।
{4:33} তখন তিনি প্রবেশ করলেন এবং তাঁদের দুই জনকে বাইরে রেখে দরজা রুদ্ধ করে মাবুদের কাছে মুনাজাত করলেন।
{4:34} আর পালঙ্কে উঠে বালকটির উপরে শয়ন করলেন; তিনি তার মুখের উপরে তাঁর মুখ, চোখের উপরে চোখ ও হাতের উপরে হাত দিয়ে তার উপরে তিনি লম্বমান হলেন; তাতে বালকটির শরীর উত্তাপযুক্ত হতে লাগল।
{4:35} পরে তিনি উঠে বাড়ির মধ্যে পায়চারি করতে লাগলেন, আবার উঠে তার উপরে লম্বমান হলেন; তাতে বালকটি সাত বার হাঁচি দিল ও বালকটি চোখ মেলে তাকাল।
{4:36} তখন তিনি গেহসিকে ডেকে বললেন, ঐ শূনেমীয়াকে ডাক। সে তাঁকে ডাকলে স্ত্রীলোকটি তাঁর কাছে আসলেন। আল-ইয়াসা বললেন, আপনার পুত্রকে তুলে নিন।
{4:37} তখন সেই স্ত্রীলোক কাছে গিয়ে তাঁর পদতলে পড়ে ভূমিতে উবুড় হয়ে সালাম করলেন এবং তাঁর পুত্রকে তুলে নিয়ে বাইরে গেলেন।
{i4:38} হাঁড়ির মধ্যে মৃত্যু
{4:38} আল-ইয়াসা আবার গিল্‌গলে উপস্থিত হলেন; সেই সময়ে দেশে দুর্ভিক্ষ ছিল। তখন সাহাবী-নবীরা তাঁর সম্মুখে বসেছিলেন; তিনি তাঁর ভৃত্যকে হুকুম দিলেন, বড় হাঁড়ি চড়িয়ে এই সাহাবী নবীদের জন্য ব্যঞ্জন রান্না কর।
{4:39} তখন তাদের এক জন তরকারি সংগ্রহ করতে মাঠে গেল এবং বনশসার লতা দেখতে পেয়ে তার বন্য ফলে কোঁচড় পূর্ণ করে নিয়ে আসল, পরে তা কুটে রান্নার হাঁড়িতে দিল; কিন্তু সেগুলো কি তা তারা জানলো না।
{4:40} পরে লোকদের ভোজন করার জন্য তা ঢাললে তারা সেই তরকারী খেতে গিয়ে চিৎকার করে বললো, হে আল্লাহ্‌র লোক, হাঁড়ির মধ্যে মৃত্যু; আর তারা তা খেতে পারল না।
{4:41} তখন তিনি বললেন, তবে কিছু ময়দা আন। পরে তিনি হাঁড়িতে তা ফেলে বললেন, লোকদের জন্য ঢেলে দাও, তারা ভোজন করুক। তাতে হাঁড়িতে কিছুই মন্দ থাকলো না।
{i4:42} একশত লোককে খাওয়ানো
{4:42} আর বাল্‌-শালিশা থেকে এক ব্যক্তি এল, সে আল্লাহ্‌র লোকের কাছে আশুপক্ক শস্যের রুটি, যবের কুড়িখানা রুটি ও ছালায় করে শস্যের তাজা শীষ আনলো; আর তিনি বললেন, এগুলো লোকদেরকে দাও, তারা ভোজন করুক।
{4:43} তখন তাঁর পরিচারক বললো, আমি কি একশত লোককে তা পরিবেশন করবো? কিন্তু তিনি বললেন, তা-ই লোকদেরকে দাও তারা ভোজন করুক; কেননা মাবুদ এই কথা বলেন, তারা ভোজন করবে ও উদ্বৃত্ত রাখবে।
{4:44} অতএব সে তাদের সম্মুখে তা খেতে দিল, আর মাবুদের কালাম অনুসারে তারা ভোজন করলো, আর উদ্বৃত্তও রাখল।
{i5:1} কুষ্ঠরোগী নামানের সুস্থতা লাভ
{5:1} অরামের বাদশাহ্‌র সেনাপতি নামান তাঁর মালিকের চোখে একজন মহান ও সম্মানিত লোক ছিলেন, কেননা তাঁরই দ্বারা মাবুদ অরামকে বিজয়ী করেছিলেন; আর তিনি ছিলেন বলবান বীর, কিন্তু তাঁর কুষ্ঠরোগ ছিল।
{5:2} এক সময়ে অরামীয়েরা দলে দলে ইসরাইল দেশে হানা দিয়েছিল; তখন তারা সেই দেশ থেকে একটি ছোট বালিকাকে বন্দী করে আনলে সে ঐ নামানের পত্নীর পরিচারিকা হয়েছিল।
{5:3} সে তার বেগম সাহেবাকে বললো, আহা! সামেরিয়ায় যে নবী আছেন, তাঁর সঙ্গে যদি আমার মালিকের সাক্ষাৎ হত, তবে তিনি তাঁকে কুষ্ঠরোগ থেকে উদ্ধার করতেন।
{5:4} পরে নামান গিয়ে তাঁর মালিককে বললেন, ইসরাইল দেশ থেকে আনা সেই বালিকা এই সমস্ত কথা বলছে।
{5:5} অরামের বাদশাহ্‌ বললেন, তুমি সেখানে যাও, আমি ইসরাইলের বাদশাহ্‌র কাছে পত্র পাঠাই। তখন তিনি তাঁর সঙ্গে দশ তালন্ত রূপা, ছয় হাজার সোনার মুদ্রা ও দশ জোড়া কাপড় নিয়ে প্রস্থান করলেন।
{5:6} আর তিনি ইসরাইলের বাদশাহ্‌র কাছে পত্র নিয়ে গেলেন, পত্রে এই কথা লেখা ছিল, এই পত্র যখন আপনার কাছে পৌঁছাবে, তখন দেখুন, আমি আমার গোলাম নামানকে আপনার কাছে প্রেরণ করলাম, আপনি তাকে কুষ্ঠরোগ থেকে সুস্থ করবেন।
{5:7} এই পত্র পাঠ করে ইসরাইলের বাদশাহ্‌ তাঁর কাপড় ছিঁড়ে বললেন, মারবার ও বাঁচাবার আল্লাহ্‌ কি আমি যে, এই ব্যক্তি এক জন মানুষকে কুষ্ঠ থেকে উদ্ধার করার জন্য আমার কাছে পাঠাচ্ছে? আরজ করি, তোমরা বিবেচনা করে দেখ, কিন্তু সে আমার বিরুদ্ধে ঝগড়া বাঁধাবার চেষ্টা করছে।
{5:8} পরে ইসরাইলের বাদশাহ্‌ তাঁর কাপড় ছিঁড়েছেন, এই কথা শুনে আল্লাহ্‌র লোক আল-ইয়াসা বাদশাহ্‌র কাছে এই কথা বলে পাঠালেন, আপনি কেন কাপড় ছিঁড়লেন? সেই ব্যক্তি আমার কাছে আসুক; তাতে জানতে পারবে যে, ইসরাইলের মধ্যে এক জন নবী আছে।
{5:9} অতএব নামান তাঁর ঘোড়া ও রথগুলো নিয়ে এসে আল-ইয়াসার গৃহ-দ্বারে উপস্থিত হলেন।
{5:10} তখন আল-ইয়াসা তাঁর কাছে এক জন দূত পাঠিয়ে বললেন, আপনি গিয়ে সাতবার জর্ডানে গোসল করুন, আপনার নতুন চামড়া হবে ও আপনি পাক-পবিত্র হবেন।
{5:11} তখন নামান ক্রুদ্ধ হয়ে চলে গেলেন, আর বললেন, দেখ, আমি ভেবেছিলাম, তিনি অবশ্য বের হয়ে আমার কাছে আসবেন এবং দাঁড়িয়ে তাঁর আল্লাহ্‌ মাবুদের নামে ডাকবেন, আর কুষ্ঠ-স্থানের উপর হাত দুলিয়ে কুষ্ঠরোগীকে উদ্ধার করবেন।
{5:12} ইসরাইলের সমস্ত জলাশয় থেকে দামেস্কের অবানা ও পর্পর নদী কি উত্তম নয়? আমি কি তাতে গোসল করে পাক-পবিত্র হতে পারি না? আর তিনি মুখ ফিরিয়ে ক্রোধের আবেগে প্রস্থান করলেন।
{5:13} কিন্তু তাঁর গোলামেরা কাছে এসে নিবেদন করলো, পিতা, ঐ নবী যদি কোন মহৎ কাজ করার হুকুম আপনাকে দিতেন, আপনি কি তা করতেন না? তবে গোসল করে পাক-পবিত্র হোন, তাঁর এই হুকুমটি কি মানবেন না?
{5:14} তখন তিনি আল্লাহ্‌র লোকের হুকুম অনুসারে নেমে গিয়ে সাতবার জর্ডানে ডুব দিলেন, তাতে ক্ষুদ্র বালকের মত তাঁর নতুন মাংস হল ও তিনি পাক-পবিত্র হলেন।
{5:15} পরে তিনি তাঁর সঙ্গী জনগণের সঙ্গে আল্লাহ্‌র লোকের কাছে ফিরে এসে তাঁর সম্মুখে দাঁড়ালেন, আর বললেন, দেখুন, আমি এখন জানতে পারলাম, সারা দুনিয়াতে আর কোথাও আল্লাহ্‌ নেই, কেবল ইসরাইলের মধ্যে আছেন; অতএব আরজ করি, আপনার এই গোলামের কাছ থেকে উপহার গ্রহণ করুন।
{5:16} কিন্তু তিনি বললেন, আমি যাঁর সম্মুখে দণ্ডায়মান, সেই জীবন্ত মাবুদের কসম, আমি কিছু গ্রহণ করবো না। নামান আগ্রহ করে তা গ্রহণ করতে বললেও তিনি অস্বীকার করলেন।
{5:17} পরে নামান বললেন, তা যদি না হয়, তবে আরজ করি, দু’টি ঘোড়ায় বহনযোগ্য মাটি আপনার এই গোলামকে দেওয়া হোক; কেননা আজ থেকে আপনার এই গোলাম মাবুদ ছাড়া অন্য দেবতার উদ্দেশে পোড়ানো-কোরবানী কিংবা কোরবানী আর করবে না।
{5:18} কেবল এই বিষয়ে মাবুদ আপনার গোলামকে মাফ করুন; আমার মালিক সেজ্‌দা করার জন্য যখন রিম্মোণের মন্দিরে প্রবেশ করেন এবং আমার হাতের উপর ভর দেন, তখন আমাকেও রিম্মোণের মন্দিরে সেজ্‌দা করতে হয়, তবে সেজ্‌দার বিষয়ে মাবুদ যেন আপনার গোলামকে মাফ করেন।
{5:19} আল-ইয়াসা তাঁকে বললেন, সহিসালামতে গমন করুন। পরে তিনি তাঁর সম্মুখ থেকে প্রস্থান করে কিছু দূর গমন করলেন।
{i5:20} গেহসির লোভ
{5:20} তখন আল্লাহ্‌র লোক আল-ইয়াসার ভৃত্য গেহসি বললো, দেখ, আমার প্রভু ঐ অরামীয় নামানকে অমনি ছেড়ে দিলেন, তাঁর হাত থেকে তাঁর আনা দ্রব্য গ্রহণ করলেন না; জীবন্ত মাবুদের কসম, আমি তাঁর পেছন পেছন দৌড়ে গিয়ে তাঁর কাছ থেকে কিছু নেব।
{5:21} পরে গেহসি নামানের পেছন পেছন দৌড়ে গেল; তাতে নামান পেছন পেছন এক জনকে দৌড়ে আসতে দেখে তার সঙ্গে সাক্ষাৎ করার জন্য রথ থেকে নেমে জিজ্ঞাসা করলেন, মঙ্গল তো? সে বললো, মঙ্গল।
{5:22} আমার মালিক এই কথা বলে আমাকে পাঠালেন, দেখুন, এখনই পর্বতময় আফরাহীম প্রদেশ থেকে সাহাবী-নবীদের মধ্যে দুই যুবক এল; আরজ করি, তাদের জন্য এক তালন্ত রূপা ও দুই জোড়া কাপড় দান করুন।
{5:23} নামান বললেন, অনুগ্রহ করে দুই তালন্ত নাও। পরে তিনি আগ্রহ প্রকাশ করে দুই থলিতে দুই তালন্ত রূপা বেঁধে দুই জোড়া কাপড়ের সঙ্গে তাঁর দুই ভৃত্যকে দিলে তারা ওর আগে আগে বহন করে নিয়ে যেতে লাগল।
{5:24} পরে পাহাড়ে উপস্থিত হলে সে তাদের হাত থেকে সেসব নিয়ে বাড়ি মধ্যে রাখল এবং সেই লোকদেরকে বিদায় করলে তারা চলে গেল।
{5:25} পরে সে ভিতরে গিয়ে তাঁর মালিকের সম্মুখে দাঁড়ালো। তখন আল-ইয়াসা তাকে বললেন, গেহসি, তুমি কোথা থেকে আসলে? সে বললো, আপনার গোলাম কোন স্থানে যায় নি।
{5:26} তখন তিনি তাকে বললেন, সেই ব্যক্তি যখন তোমার সঙ্গে সাক্ষাৎ করতে রথ থেকে নামলেন, তখন আমার মন কি যায় নি? রূপা নেবার এবং কাপড়, জলপাই গাছের বাগান ও আঙ্গুরক্ষেত, ভেড়া, গরু ও গোলাম বাঁদী নেবার এটাই কি সময়?
{5:27} অতএব নামানের কুষ্ঠরোগ তোমাতে ও তোমার বংশে চিরকাল লেগে থাকবে। তাতে গেহসি হিমের মত শ্বেত কুষ্ঠগ্রস্ত হয়ে তাঁর সম্মুখ থেকে প্রস্থান করলো।
{i6:1} কুড়ালের ফলা ভেসে উঠলো
{6:1} একবার সাহাবী-নবীরা আল-ইয়াসাকে বললো, দেখুন, আমরা আপনার সাক্ষাতে যে স্থানে বাস করছি, সেটি আমাদের পক্ষে খুবই ছোট।
{6:2} অনুমতি করুন, আমরা জর্ডানে গিয়ে প্রত্যেকে সেই স্থান থেকে এক একখানি কড়িকাঠ নিয়ে আমাদের জন্য সেখানে বাসস্থান প্রস্তুত করি।
{6:3} তিনি বললেন, যাও। আর এক জন বললো, আপনি অনুগ্রহ করে আপনার গোলামদের সঙ্গে চলুন।
{6:4} তিনি বললেন, যাব। অতএব তিনি তাদের সঙ্গে গেলেন; পরে জর্ডানের কাছে উপস্থিত হয়ে তারা কাঠ কাটতে লাগল।
{6:5} কিন্তু এক জন কড়িকাঠ কাটছিল, এমন সময়ে কুড়ালির ফলা পানিতে পড়ে গেল; তাতে সে কেঁদে বললো, হায় হায়! মালিক, আমি তো ওটা ধার করে এনেছিলাম।
{6:6} তখন আল্লাহ্‌র লোক জিজ্ঞাসা করলেন, তা কোথায় পড়েছে? সে তাঁকে সেই স্থান দেখাল। তখন আল-ইয়াসা একখানি কাঠ কেটে সেই স্থানে ফেলে লোহাটি ভাসিয়ে উঠালেন;
{6:7} আর তিনি বললেন, সেটি তুলে নাও। তাতে সে হাত বাড়িয়ে তা নিল।
{i6:8} অরামীয় সৈন্যেরা অন্ধ হল
{6:8} এক সময়ে অরামের বাদশাহ্‌ ইসরাইলের বিরুদ্ধে যুদ্ধ করছিলেন, আর যখন তিনি তাঁর গোলামদের সঙ্গে মন্ত্রণা করে বলতেন, অমুক অমুক স্থানে আমার শিবির স্থাপন করা হবে,
{6:9} তখন আল্লাহ্‌র লোক ইসরাইলের বাদশাহ্‌র কাছে বলে পাঠাতেন, সাবধান, অমুক স্থান উপেক্ষা করবেন না, কেননা সেখানে অরামীয়েরা নেমে আসছে।
{6:10} তাতে আল্লাহ্‌র লোক যে স্থানের বিষয় বলে তাঁকে সাবধান করে দিতেন, সেই স্থানে ইসরাইলের বাদশাহ্‌ সৈন্য পাঠিয়ে নিজেকে রক্ষা করতেন; কেবল দুই এক বার নয়;
{6:11} এই বিষয়ের জন্য অরামের বাদশাহ্‌র মন অস্থির হয়ে উঠলো, তিনি তাঁর গোলামদেরকে ডেকে বললেন, আমাদের মধ্যে কে ইসরাইলের বাদশাহ্‌র পক্ষের তা কি তোমরা আমাকে বলবে না?
{6:12} তখন তাঁর গোলামদের মধ্যে এক জন বললো, হে আমার মালিক বাদশাহ্‌, কেউ নয়, কিন্তু আপনি আপনার শয়নাগারে যেসব কথা বলেন, সেসব ইসরাইলস্থ নবী আল-ইয়াসা ইসরাইলের বাদশাহ্‌কে জানিয়ে দেন।
{6:13} তখন তিনি বললেন, তোমরা গিয়ে দেখ সে কোথায়, আমি লোক পাঠিয়ে তাকে আনাবো। পরে কেউ তাঁকে এই সংবাদ দিল, দেখুন তিনি দোথনে আছেন।
{6:14} তাতে তিনি অনেক ঘোড়া, রথ ও একটি বড় সৈন্যদল সেখানে পাঠালেন। তারা রাতে এসে সেই নগর বেষ্টন করলো।
{6:15} আর আল্লাহ্‌র লোকের পরিচারক খুব ভোরে উঠে যখন বাইরে গেল, তখন দেখ, অনেক ঘোড়া ও রথসহ একটি সৈন্যদল নগর বেষ্টন করে আছে। পরে তাঁর ভৃত্য তাঁকে বললো, হায় হায় হে মালিক! আমরা কি করবো?
{6:16} তিনি বললেন, ভয় করো না, ওদের সঙ্গীদের চেয়ে আমাদের সঙ্গী বেশি।
{6:17} তখন আল-ইয়াসা মুনাজাত করে বললেন, হে মাবুদ, আরজ করি, এর চোখ খুলে দাও, যেন সে দেখতে পায়। তখন মাবুদ সেই যুবকটির চোখ খুলে দিলেন এবং সে দেখতে পেল, আর দেখ, আল-ইয়াসার চারদিকে আগুনের ঘোড়া ও রথে পর্বত পরিপূর্ণ।
{6:18} পরে ঐ সৈন্যরা তাঁর কাছে আসলে আল-ইয়াসা মাবুদের কাছে মুনাজাত করে বললেন, আরজ করি, এই দলকে অন্ধতায় আহত কর। তাতে তিনি আল-ইয়াসার কথা অনুসারে তাদেরকে অন্ধতায় আহত করলেন।
{6:19} পরে আল-ইয়াসা তাদের বললেন, এ সেই পথ নয় এবং এ সেই নগরও নয়; তোমরা আমার পেছন পেছন এসো; যে ব্যক্তির খোঁজ করছো, তার কাছে আমি তোমাদেরকে নিয়ে যাব। তিনি তাদেরকে সামেরিয়ায় নিয়ে গেলেন।
{6:20} তারা সামেরিয়ায় প্রবেশ করা মাত্র আল-ইয়াসা বললেন, হে মাবুদ এদের চোখ খুলে দাও, যেন এরা দেখতে পায়। তখন মাবুদ তাদের চোখ খুলে দিলেন এবং তারা দেখতে পেল, আর দেখ, তারা সামেরিয়ায় উপস্থিত।
{6:21} আর ইসরাইলের বাদশাহ্‌ তাদের দেখে আল-ইয়াসাকে বললেন, হে পিতা, এদেরকে কি হত্যা করবো? আল-ইয়াসা বললেন, না।
{6:22} তুমি যাদের তলোয়ার ও ধনুক দ্বারা বন্দী কর, তাদেরকে কি হত্যা কর? ওদের সম্মুখে রুটি ও পানি রাখ; ওরা ভোজন পান করে ওদের মালিকের কাছে চলে যাক।
{6:23} তখন তিনি তাদের জন্য মহাভোজ প্রস্তুত করলেন এবং তারা ভোজন পান করলে তাদেরকে বিদায় করলেন, তারা তাদের মালিকের কাছে গেল। পরে অরামের সৈন্যদল ইসরাইল দেশে আর এল না।
{i6:24} সামেরিয়ায় দুর্ভিক্ষ
{6:24} এর পরে অরামের বাদশাহ্‌ বিন্‌হদদ তাঁর সমস্ত সৈন্য একত্র করলেন এবং গিয়ে সামেরিয়া অবরোধ করলেন।
{6:25} তাতে সামেরিয়ায় অতিশয় দুর্ভিক্ষ হল; আর দেখ তারা অবরোধ করে রইলে শেষে একটা গাধার মাথার মূল্য আশি রূপার মদ্রা ও কপোতমলের এক কাবের চতুর্থাংশের মূল্য পাঁচ রূপার মুদ্রা হল।
{6:26} একদিন ইসরাইলের বাদশাহ্‌ প্রাচীরের উপরে বেড়াচ্ছিলেন এমন সময়ে একটি স্ত্রীলোক তাঁর কাছে কেঁদে বললো, হে আমার মালিক বাদশাহ্‌, রক্ষা করুন।
{6:27} বাদশাহ্‌ বললেন, যদি মাবুদ তোমাকে রক্ষা না করেন, আমি কোথা থেকে তোমাকে রক্ষা করবো? কি খামার থেকে? না আঙ্গুরপেষণকুণ্ড থেকে?
{6:28} বাদশাহ্‌ আরও বললেন, তোমার কি হয়েছে? সে জবাবে বললো, এই স্ত্রীলোকটি আমাকে বলেছিল, তোমার ছেলেটিকে দাও, আজ আমরা তাকে খাই, আগামীকাল, আমার ছেলেটিকে খাব।
{6:29} তখন আমরা আমার ছেলেটিকে রান্না করে খেলাম। পরদিন আমি একে বললাম, তোমার ছেলেটিকে দাও, আমরা খাই; কিন্তু সে তার ছেলেটিকে লুকিয়ে রেখেছে।
{6:30} স্ত্রীলোটির এই কথা শুনে বাদশাহ্‌ তাঁর কাপড় ছিঁড়লেন; তখন তিনি প্রাচীরের উপরে বেড়াচ্ছিলেন; তাতে লোকেরা চেয়ে দেখলো, আর দেখ পোশাকের নিচে তাঁর শরীরে চট বাঁধা।
{6:31} পরে তিনি বললেন, আজ যদি শাফটের পুত্র আল-ইয়াসার মাথা তার কাঁধে থাকে, তবে আল্লাহ্‌ আমাকে অমুক ও তার চেয়েও বেশি দণ্ড দিন।
{6:32} তখন আল-ইয়াসা তাঁর বাড়িতে বসেছিলেন এবং তাঁর সঙ্গে প্রাচীনবর্গরা বসেছিলেন; ইতোমধ্যে বাদশাহ্‌ তাঁর সম্মুখে থেকে এক জন লোক পাঠালেন। কিন্তু সেই দূতের আসার আগে আল-ইয়াসা প্রাচীন নেতৃবর্গকে বললেন, সেই নরঘাতকের পুত্র আমার মাথা কেটে ফেলবার জন্য লোক পাঠিয়েছে, তোমরা কি দেখছ? দেখ, সেই দূত আসলে দরজা বন্ধ করো এবং দ্বারসুদ্ধ তাকে ঠেলে দিও; তার পিছনে কি তার মালিকের পায়ের শব্দ শোনা যাচ্ছে না?
{6:33} তিনি তাদের সঙ্গে কথাবার্তা বলছেন এমন সময়ে দূত তাঁর কাছে পৌঁছাল। পরে বাদশাহ্‌ বললেন, দেখ, এই অমঙ্গল মাবুদ থেকে হল, তবে আমি কেন আর মাবুদের অপেক্ষাতে থাকব।
{7:1} আল-ইয়াসা বললেন, তোমরা মাবুদের কালাম শোন; মাবুদ এই কথা বলেন, আগামীকাল এই বেলায় সামেরিয়ার দ্বারে শেকলে এক পসুরী সুজি ও শেকলে দুই পসুরী যব বিক্রি হবে।
{7:2} তখন বাদশাহ্‌ যে সেনানীর হাতের উপর ভর দিয়েছিলেন, তিনি আল্লাহ্‌র লোককে জবাবে বললেন, দেখুন, যদি মাবুদ আসমানে জানালাও তৈরি করেন, তবুও কি এমন হতে পারবে? জবাবে তিনি বললেন, দেখ, তুমি স্বচক্ষে তা দেখবে, কিন্তু তার কিছুই খেতে পাবে না।
{i7:3} অরামীয়রা পালিয়ে গেল
{7:3} সেই সময়ে নগর-দ্বারের প্রবেশ-স্থানে চার জন কুষ্ঠরোগী ছিল। তারা পরস্পর বললো, ‘আমরা এখানে বসে বসে কেন মরবো?’
{7:4} যদি বলি, নগরে প্রবেশ করবো, তবে নগরের মধ্যে দুর্ভিক্ষ আছে, সেখানে মরবো; আর যদি এখানে বসে থাকি, তবু মরবো। এখন এসো, আমরা অরামীয়দের শিবিরে গিয়ে পড়ি; তারা আমাদেরকে বাঁচায় তো বাঁচবো, মেরে ফেলে তো মরবো।
{7:5} তখন তারা অরামীয়দের শিবিরে যাবার জন্য সন্ধ্যাবেলা উঠলো; যখন তারা অরামীয়দের শিবিরের প্রান্তভাগে উপস্থিত হল, তখন দেখলো সেখানে কেউ নেই।
{7:6} কেননা প্রভু অরামীয়দের সৈন্যদলকে রথের আওয়াজ ও ঘোড়ার আওয়াজ, বড় সৈন্যদলের আওয়াজ শুনিয়ে ছিলেন; তাতে তারা একে অন্যকে বলেছিল, দেখ ইসরাইলের বাদশাহ্‌ আমাদের বিরুদ্ধে হিট্টিয়দের বাদশাহ্‌দের ও মিসরীয়দের বাদশাহ্‌দেরকে টাকা দিয়েছে, যেন তারা আমাদের আক্রমণ করে।
{7:7} তাই তারা সন্ধ্যাবেলা পালিয়ে গিয়েছিল; তাদের শিবির অর্থাৎ তাঁবু, ঘোড়া ও সমস্ত গাধা যেমন ছিল, তেমনি ত্যাগ করে নিজ নিজ প্রাণরক্ষা করার জন্য পালিয়ে গিয়েছিল।
{7:8} পরে ঐ কুষ্ঠরোগীরা শিবিরের প্রান্তভাগে এসে একটি তাঁবুর মধ্যে গিয়ে ভোজন পান করলো এবং সেই স্থান থেকে রূপা, সোনা ও কাপড়-চোপড় নিয়ে গিয়ে লুকিয়ে রাখল; পরে পুনরায় এসে আর একটি তাঁবুর মধ্যে গেল এবং সেই স্থান থেকেও দ্রব্যদি নিয়ে গিয়ে লুকিয়ে রাখল।
{7:9} পরে তারা পরস্পর বললো, আমাদের এই কাজ ভাল নয়; আজ সুসংবাদের দিন, কিন্তু আমরা চুপ করে আছি, যদি প্রভাত পর্যন্ত বিলম্ব করি, তবে আমাদের অপরাধ আমাদেরকে ধরবে। এখন এসো, আমরা গিয়ে রাজপ্রাসাদে সংবাদ দিই।
{7:10} পরে তারা গিয়ে নগরের দ্বার-রক্ষকদেরকে ডেকে তাদেরকে সংবাদ দিল যে, আমরা অরামীয়দের শিবিরে গিয়েছিলাম; আর দেখ, সেখানে কেউ নেই, মানুষের শব্দও নেই, কেবল ঘোড়াগুলো ও গাধাগুলো বাঁধা, আর সমস্ত তাঁবু যেমন ছিল, তেমনি আছে।
{7:11} তাতে দ্বারপালদেরকে ডাকা হলে তারা ভিতরে রাজপ্রাসাদে সংবাদ দিল।
{7:12} পরে বাদশাহ্‌ রাত্রে উঠে তাঁর গোলামদেরকে বললেন, অরামীয়েরা আমাদের প্রতি যা করেছে, তা আমি তোমাদেরকে বলি, তারা জানে, আমরা ক্ষুধার্ত, তাই তারা মাঠে লুকিয়ে থাকবার জন্য শিবির থেকে বাইরে গেছে, আর বলেছে, ওরা যখন নগর থেকে বাইরে আসবে, তখন আমরা ওদেরকে জীবন্ত ধরবো ও নগরের মধ্যে প্রবেশ করবো।
{7:13} তখন তাঁর গোলামদের মধ্যে এক জন জবাবে বললো, তবে আরজ করি, নগরে যা অবশিষ্ট আছে, কয়েক জন সেই অবশিষ্ট ঘোড়াগুলোর মধ্যে পাঁচটা ঘোড়া গ্রহণ করুক — দেখুন, তারা এবং নগরের অবশিষ্ট ইসরাইলের সমস্ত লোক, এই দুই সমান; দেখুন, তারা এবং ধ্বংস হয়ে যাওয়া ইসরাইলের সমস্ত লোক, এই দুই সমান — আমরা একবার পাঠিয়ে দেখি।
{7:14} পরে তারা ঘোড়াযুক্ত দু’টি রথ নিল; বাদশাহ্‌ তাদেরকে অরামীয়দের সৈন্যের পিছনে পাঠালেন, বললেন, যাও গিয়ে দেখ।
{7:15} তাতে তারা জর্ডান পর্যন্ত ওদের পিছনে পিছনে গেল। আর দেখ, অরামীয়েরা তাড়াহুড়া করে যা যা ফেলে গিয়েছিল, সেসব কাপড় ও পাত্রে সমস্ত পথ পরিপূর্ণ। তখন দূতেরা ফিরে এসে বাদশাহ্‌কে সংবাদ দিল।
{7:16} আর লোকেরা বাইরে গিয়ে অরামীয়দের শিবির লুট করলো; তাতে মাবুদের কালাম অনুসারে শেকলে এক পসুরী সুজি এবং শেকলে দুই পসুরী যব বিক্রি হল।
{7:17} আর বাদশাহ্‌ যে সেনানীর হাতে ভর দিয়েছিলেন, তাকে তিনি নগর-দ্বারের নেতা করে নিযুক্ত করলেন; কিন্তু লোকেরা দ্বারে তাঁকে পদতলে দলিত করলো, তাতে তিনি মারা গেলেন; আল্লাহ্‌র লোকের কাছে যখন বাদশাহ্‌ নেমে গিয়েছিলেন, তখন আল্লাহ্‌র লোক যা বলেছিলেন, তা সফল হল।
{7:18} আল্লাহ্‌র লোক বাদশাহ্‌কে বলেছিলেন, আগামীকাল এই বেলায় সামেরিয়ার দ্বারে শেকলে দুই পসুরী যব এবং শেকলে এক পসুরী সুজি বিক্রি হবে;
{7:19} আর ঐ সেনানী আল্লাহ্‌র লোককে বলেছিলেন, দেখুন, যদি মাবুদ আসমানে জানালাও তৈরি করেন, তবুও কি এমন থেকে পারবে? জবাবে তিনি বলেছিলেন, দেখ, তুমি স্বচক্ষে তা দেখবে, কিন্তু তার কিছুই খেতে পাবে না।
{7:20} তার সেই দশা ঘটলো, কারণ লোকেরা দ্বারে তাকে পদতলে দলিত করাতে তার মৃত্যু হল।
{i8:1} শূনেমীয় স্ত্রীলোকটির বাড়ি ও ভূমি ফিরে পাওয়া
{8:1} আল-ইয়াসা যে স্ত্রীলোকটির পুত্রকে মৃত্যু থেকে জীবিতি করে তুলেছিলেন, তাকে বলেছিলেন, তুমি পরিবারের সঙ্গে যে স্থানে প্রবাস করতে পার, সেই স্থানে গিয়ে প্রবাস কর; কেননা মাবুদ দুর্ভিক্ষ ডেকেছেন, আর তা এসে সাত বছর পর্যন্ত এই দেশে থাকবে।
{8:2} তাতে সেই স্ত্রীলোকটি আল্লাহ্‌র লোকের কালাম অনুসারে কাজ করলেন; তিনি ও তার পরিবার গিয়ে সাত বছর ফিলিস্তিনীদের দেশে প্রবাস করলেন।
{8:3} সাত বছরের শেষে সেই স্ত্রীলোকটি ফিলিস্তিনীদের দেশ থেকে ফিরে আসলেন, আর তার বাড়ি ও ভূমির জন্য বাদশাহ্‌র কাছে নিবেদন করতে গেলেন।
{8:4} ঐ সময়ে বাদশাহ্‌ আল্লাহ্‌র লোকের ভৃত্য গেহসির সঙ্গে কথা বলছিলেন; তিনি বললেন, আল-ইয়াসা যেসব মহৎ কাজ করেছেন, সেই সমস্তের বৃত্তান্ত আমাকে বল।
{8:5} তাতে আল-ইয়াসা কিভাবে মৃতকে আবার জীবিত করেছিলেন, তার বিবরণ সে বাদশাহ্‌কে বলছে, আর দেখ, যার পুত্রকে তিনি মৃত্যু থেকে জীবিত করেছিলেন, সেই স্ত্রীলোকটি তার বাড়ি ও ভূমির জন্য বাদশাহ্‌র কাছে এসে নিবেদন করতে লাগলেন। তখন গেহসি বললো, হে আমার মালিক বাদশাহ্‌, এই সেই স্ত্রীলোক এবং এই তার পুত্র, যাকে আল-ইয়াসা পুনর্জীবিত করেছিলেন।
{8:6} আর বাদশাহ্‌ স্ত্রীলোকটিকে জিজ্ঞাসা করলে তিনি তাকে সকল বৃত্তান্ত বললেন। আর বাদশাহ্‌ তাঁর পক্ষে এক জন কর্মকর্তাকে নিযুক্ত করে বললেন, এর সর্বস্ব এবং এ যেদিন দেশ ত্যাগ করেছে, সেই দিন থেকে আজ পর্যন্ত উৎপন্ন এর ক্ষেতের সমস্ত আয় একে ফিরিয়ে দাও।
{i8:7} বাদশাহ্‌ বিন্‌হদদের মৃত্যু
{8:7} একদিন আল-ইয়াসা দামেস্কে উপস্থিত হন। তখন অরামের বাদশাহ্‌ বিন্‌হদদ অসুস্থ ছিলেন; তিনি সংবাদ পেলেন যে, আল্লাহ্‌র লোক এই স্থান পর্যন্ত এসেছেন।
{8:8} তখন বাদশাহ্‌ হসায়েলকে বললেন, তুমি উপহার সঙ্গে নিয়ে আল্লাহ্‌র লোকের সঙ্গে সাক্ষাৎ করতে যাও এবং তাঁর দ্বারা মাবুদকে জিজ্ঞাসা কর, এই অসুস্থতা থেকে আমি কি বাঁচবো?
{8:9} পরে হসায়েল আল-ইয়াসার সঙ্গে সাক্ষাৎ করতে গেলেন। তিনি উপহার সঙ্গে নিয়ে, এমন কি, সমস্ত রকম উত্তম বস্তু চল্লিশটি উটের পিঠে বোঝাই করে দামেস্কে এসে তাঁর সম্মুখে দাঁড়িয়ে বললেন, আপনার পুত্র অরামের বাদশাহ্‌ বিন্‌হদদ আপনার কাছে আমাকে পাঠিয়ে জিজ্ঞাসা করছেন, এই অসুস্থতা থেকে আমি কি বাঁচবো?
{8:10} আল-ইয়াসা তাঁকে বললেন, আপনি গিয়ে তাঁকে বলুন, অবশ্য বাঁচতে পারেন; তবুও মাবুদ আমাকে এটা জানিয়েছেন যে, তিনি অবশ্য ইন্তেকাল করবেন।
{8:11} আর হসায়েল যে পর্যন্ত লজ্জা না পেলেন, সেই পর্যন্ত তিনি তাঁর প্রতি স্থির দৃষ্টিতে তাকিয়ে রইলেন; পরে আল্লাহ্‌র লোক কাঁদতে লাগলেন।
{8:12} হসায়েল জিজ্ঞাসা করলেন, আমার মালিক কেন কাঁদছেন? তিনি জবাবে বললেন, কারণ হচ্ছে, আপনি বনি-ইসরাইলদের যে অনিষ্ট করবেন, তা আমি জানি; আপনি তাদের দৃঢ় সমস্ত দুর্গ আগুনে পুড়িয়ে দেবেন, তাদের যুবকদেরকে তলোয়ার দ্বারা হত্যা করবেন, তাদের শিশুদেরকে ধরে আছাড় মারবেন ও তাদের গর্ভবতী স্ত্রীলোকদের উদর বিদীর্ণ করবেন।
{8:13} হসায়েল বললেন, আপনার এই কুকুরের মত গোলাম কে যে, এমন মহৎ কাজ করবে? আল-ইয়াসা বললেন, মাবুদ আমাকে দেখিয়েছেন যে, আপনি অরামের বাদশাহ্‌ হবেন।
{8:14} তখন তিনি আল-ইয়াসার কাছ থেকে প্রস্থান করে তাঁর মালিকের কাছে গেলেন; বাদশাহ্‌ তাঁকে জিজ্ঞাসা করলেন, আল-ইয়াসা তোমাকে কি বললেন? হসায়েল বললেন, তিনি আমাকে বললেন, আপনি অবশ্য বাঁচবেন।
{8:15} কিন্তু পর দিনে হসায়েল কম্বল পানিতে ডুবিয়ে বাদশাহ্‌র মুখের উপরে চাপা দিলেন, তাতে তাঁর মৃত্যু হল এবং হসায়েল তাঁর পদে বাদশাহ্‌ হলেন।
{i8:16} এহুদার বাদশাহ্‌ যিহোরাম
{8:16} ইসরাইলের বাদশাহ্‌ আহাবের পুত্র যোরামের পঞ্চম বছরে, যখন যিহোশাফট এহুদার বাদশাহ্‌ ছিলেন, তখন এহুদার বাদশাহ্‌ যিহোশাফটের পুত্র যিহোরাম রাজত্ব করতে আরম্ভ করেন।
{8:17} তিনি বত্রিশ বছর বয়সে রাজত্ব করতে আরম্ভ করে জেরুশালেমে আট বছর রাজত্ব করেন।
{8:18} আহাবের কুল যেমন করতো, তিনিও তেমনি ইসরাইলের বাদশাহ্‌দের পথে চলতেন, কারণ তিনি আহাবের কন্যাকে বিয়ে করেছিলেন; ফলে মাবুদের দৃষ্টিতে যা মন্দ, তা-ই তিনি করতেন।
{8:19} তবুও তাঁর গোলাম দাউদের জন্য মাবুদ এহুদাকে বিনষ্ট করতে চাইলেন না, তিনি তো দাউদের কাছে ওয়াদা করেছিলেন, যে, তাঁকে তাঁর সন্তানদের জন্য নিয়ত একটি প্রদীপ দেবেন।
{8:20} তাঁর সময়ে ইদোম এহুদার অধীনতা অস্বীকার করে তাদের নিজেদের জন্য এক জনকে বাদশাহ্‌ করলো।
{8:21} অতএব যোরাম তাঁর সমস্ত রথ সঙ্গে নিয়ে সায়ীরে যাত্রা করলেন; আর রাতের বেলায় তিনি উঠে, যারা তাঁকে বেষ্টন করেছিল, সেই ইদোমীয়দের ও তাদের রথের নেতাদেরকে আঘাত করলেন, আর সেই লোকেরা যার যার তাঁবুতে পালিয়ে গেল।
{8:22} এভাবে ইদোম আজ পর্যন্ত এহুদার অধীনতা অস্বীকার করে রয়েছে। আর ঐ সময়ে লিব্‌নাও অধীনতা অস্বীকার করলো।
{8:23} যোরামের অবশিষ্ট কাজের বৃত্তান্ত ও সমস্ত কাজের বিবরণ কি এহুদা-বাদশাহ্‌দের ইতিহাস-পুস্তকে লেখা নেই?
{8:24} পরে যোরাম তাঁর পূর্বপুরুষদের সঙ্গে নিদ্রাগত হলেন এবং দাউদ নগরে তাঁর পূর্বপুরুষদের সঙ্গে সমাধিস্থ হলেন; আর তাঁর পুত্র অহসিয় তাঁর পদে বাদশাহ্‌ হলেন।
{i8:25} এহুদার বাদশাহ্‌ অহসিয়
{8:25} ইসরাইলের বাদশাহ্‌ আহাবের পুত্র যোরামের বারো বছরের রাজত্বের সময় এহুদার বাদশাহ্‌ যিহোরামের পুত্র অহসিয় রাজত্ব করতে আরম্ভ করেন।
{8:26} অহসিয় বাইশ বছর বয়সে রাজত্ব করতে আরম্ভ করে জেরুশালেমে এক বছর রাজত্ব করেন। তাঁর মায়ের নাম অথলিয়া, তিনি ইসরাইলের বাদশাহ্‌ অম্রির পৌত্রী।
{8:27} অহসিয় আহাব কুলের পথে চলতেন, মাবুদের দৃষ্টিতে যা মন্দ, আহাব কুলের মত তা-ই করতেন, কেননা তিনি আহাব কুলের জামাতা ছিলেন।
{8:28} তিনি আহাবের পুত্র যোরামের সঙ্গে অরামের বাদশাহ্‌ হসায়েলের বিরুদ্ধে যুদ্ধ করার জন্য রামোৎ-গিলিয়দে গেলেন; তাতে অরামীয়েরা যোরামকে ক্ষতবিক্ষত করলো।
{8:29} অতএব বাদশাহ্‌ যোরাম অরামের বাদশাহ্‌ হসায়েলের বিরুদ্ধে যুদ্ধ করার সময়ে রামাতে অরামীয়েরা তাঁকে যেভাবে আক্রমণ করেছিল তা থেকে সুস্থ হবার জন্য যিষ্রিয়েলে ফিরে গেলেন; আর আহাবের পুত্র যোরামের অসুস্থতার দরুন এহুদার বাদশাহ্‌ যিহোরামের পুত্র অহসিয় তাঁকে দেখতে যিষ্রিয়েলে গেলেন।
{i9:1} ইসরাইলের বাদশাহ্‌ হিসেবে যেহূর অভিষেক
{9:1} তখন নবী আল-ইয়াসা এক জন শিষ্য-নবীকে ডেকে বললেন, তুমি কোমর-বন্ধনী পর এবং এই তেলের শিশি হাতে নিয়ে রামোৎ-গিলিয়দে যাও।
{9:2} সেখানে উপস্থিত হয়ে নিমশির পৌত্র যিহোশাফটের পুত্র যেহূর খোঁজ কর এবং কাছে গিয়ে তাঁর ভাইদের মধ্য থেকে তাঁকে ওঠাও এবং ভিতরের এক কুঠরীতে নিয়ে যাও।
{9:3} পরে তেলের শিশিটি নিয়ে তাঁর মাথায় ঢেলে দিয়ে বল, মাবুদ এই কথা বলেন, আমি তোমাকে ইসরাইলের বাদশাহ্‌র পদে অভিষেক করলাম। পরে তুমি দরজা খুলে পালিয়ে যাবে, বিলম্ব করবে না।
{9:4} তখন সেই যুবক, সেই যুব-নবী, রামোৎ-গিলিয়দে গেলেন।
{9:5} তিনি সেখানে উপস্থিত হয়ে দেখতে পেলেন যে, সেনাপতিরা বসে আছেন। তিনি বললেন, হে সেনাপতি, আপনার কাছে আমার কিছু বক্তব্য আছে। যেহূ বললেন, আমাদের সকলের মধ্যে কার কাছে? তিনি বললেন, হে সেনাপতি, আপনার কাছে।
{9:6} তখন যেহূ উঠে বাড়ির মধ্যে গেলেন। তাতে সে তাঁর মাথায় তেল ঢেলে তাঁকে বললেন, ইসরাইলের আল্লাহ্‌ মাবুদ এই কথা বলেন, আমি মাবুদের লোকবৃন্দের উপরে, ইসরাইলের উপরে, তোমাকে বাদশাহ্‌র পদে অভিষেক করলাম।
{9:7} তুমি তোমার মালিক আহাবের কুলকে আক্রমণ করবে এবং আমি ঈষেবলের হাত থেকে আমার গোলাম নবীদের রক্তের প্রতিশোধ ও মাবুদের সকল গোলামের রক্তের প্রতিশোধ নেব।
{9:8} বস্তুত আহাব কুলের সমস্ত লোক বিনষ্ট হবে; আমি আহাব-বংশের প্রত্যেক পুরুষ, ইসরাইলের মধ্যে লোককে উচ্ছন্ন করবো — সে কেনা গোলামই হোক বা স্বাধীন মানুষই হোক।
{9:9} আর আহাবের কুলকে নবাটের পুত্র ইয়ারাবিমের কুল ও অহিয়ের পুত্র বাশার কুলের সমান করবো।
{9:10} আর ঈষেবলকে কুকুরেরা যিষ্রিয়েলের ভূমিতে খাবে, কেউ তাকে দাফন করবে না। পরে সেই যুবক দরজা খুলে পালিয়ে গেলেন।
{9:11} তখন যেহূ তাঁর মালিকের গোলামদের কাছে বাইরে আসলেন; এক জন তাঁকে জিজ্ঞাসা করলো, সকল মঙ্গল তো? ঐ পাগলটা তোমার কাছে কেন এসেছিল? তিনি বললেন, তোমরা তো ওকে চেন ও কি বলেছে তাও জান।
{9:12} তারা বললো, এ মিথ্যা কথা; আমাদেরকে সত্যি কথা বল। তখন তিনি বললেন, সে আমাকে এ সব কথা বললো, বললো, মাবুদ এই কথা বলেন, আমি তোমাকে ইসরাইলের বাদশাহ্‌র পদে অভিষেক করলাম।
{9:13} তখন তারা খুব দ্রুত প্রত্যেকে নিজ নিজ কাপড় খুলে সিঁড়ির উপরে তাঁর পদতলে পাতল এবং তূরী বাজিয়ে বললো, যেহূ বাদশাহ্‌ হলেন।
{i9:14} যেহূর হাতে যোরাম ও অহসিয়ের মৃত্যু
{9:14} এভাবে নিম্‌শির পৌত্র যিহোশাফটের পুত্র যেহূ যোয়ামের বিরুদ্ধে চক্রান্ত করলেন। — সেই সময় যোরাম ও সমস্ত ইসরাইল অরামের বাদশাহ্‌ হসায়েলের হাত থেকে রামোৎ-গিলিয়দ রক্ষা করছিলেন;
{9:15} কিন্তু অরামের বাদশাহ্‌ হসায়েলের সঙ্গে যোরাম বাদশাহ্‌র যুদ্ধকালে অরামীয়েরা তাঁকে যেসব আঘাত করেছিল, তা থেকে সুস্থতা পাবার জন্য তিনি যিষ্রিয়েলে ফিরে গিয়েছিলেন। — পরে যেহূ বললেন, যদি তোমাদের এই অভিমত হয়, তবে যিষ্রিয়েলে সংবাদ দেবার জন্য কাউকেও এই নগর থেকে পালিয়ে বের হতে দিও না।
{9:16} পরে যেহূ রথে চড়ে যিষ্রিয়েলে গমন করলেন, কেননা সেই স্থানে যোরাম বিছানায় শুয়ে ছিলেন। আর এহুদার বাদশাহ্‌ অহসীয় যোরামকে দেখতে নেমে গিয়েছিলেন।
{9:17} তখন যিষ্রিয়েলের উচ্চগৃহের উপর প্রহরী দাঁড়িয়েছিল; যেহূর আসার সময়ে সে তাঁর দল দেখে বললো, আমি একটি দল দেখছি। যোরাম বললেন, তাদের সঙ্গে সাক্ষাৎ করার জন্য এক জন ঘোড়সওয়ারকে পাঠিয়ে দাও, সে গিয়ে বলুক, মঙ্গল তো?
{9:18} পরে এক জন ঘোড়সওয়ার তাঁর সঙ্গে সাক্ষাৎ করতে গিয়ে বললো, বাদশাহ্‌ জিজ্ঞাসা করছেন, মঙ্গল তো? যেহূ বললেন, মঙ্গলে তোমার কি কাজ? তুমি আমার পিছনে এসো। পরে প্রহরী এই সংবাদ দিল, সেই দূত তাদের কাছে গেল বটে, কিন্তু ফিরে এল না।
{9:19} পরে বাদশাহ্‌ আর এক জন ঘোড়সওয়ারকে পাঠালেন; সে তাঁদের কাছে উপস্থিত হয়ে বললো, বাদশাহ্‌ জিজ্ঞাসা করছেন, মঙ্গল তো? যেহূ বললেন, মঙ্গলে তোমার কি কাজ? তুমি আমার পিছনে এসো।
{9:20} পরে প্রহরী সংবাদ দিল, এই ব্যক্তি তাদের কাছে গেল, কিন্তু ফিরে এল না; আর রথ চালানো নিম্‌শির পুত্র যেহূর চালানোর মত দেখাচ্ছে, কেননা সে উন্মত্তের মত চালায়।
{9:21} তখন যোরাম বললেন, রথ সাজাও। তখন তারা তাঁর রথ সাজাল। আর ইসরাইলের বাদশাহ্‌ যোরাম ও এহুদার বাদশাহ্‌ অহসিয় যার যার রথে চড়ে বের হয়ে যেহূর কাছে গেলেন এবং যিষ্রিয়েলীয় নাবোতের ভূমিতে তাঁর দেখা পেলেন।
{9:22} যেহূকে দেখামাত্র যোরাম বললেন, যেহূ মঙ্গল তো? জবাবে তিনি বললেন, যে পর্যন্ত তোমার মা ঈষেবলের এত জেনা ও মায়াবিত্ব থাকে, সে পর্যন্ত মঙ্গল কোথায়?
{9:23} তখন যোরাম ঘুরে পালিয়ে গেলেন এবং অহসীয়কে বললেন, হে অহসীয়, এটা বেঈমানী!
{9:24} পরে যেহূ তাঁর সমস্ত শক্তিতে ধনুকে টান দিয়ে যোরামের উভয় বাহুমূলের মধ্যে তীর ছুঁড়ে মারলেন, আর তীর তাঁর হৃৎপিণ্ড ভেদ করে বের হল, তাতে তিনি তাঁর রথে নত হয়ে পড়লেন।
{9:25} তখন যেহূ তাঁর সেনানী বিদ্‌করকে বললেন, তুমি ওকে তুলে নিয়ে যিষ্রিয়েলীয় নাবোতের ভূমিতে ফেলে দাও; কেননা মনে করে দেখ, তুমি ও আমি উভয়ে ঘোড়ায় চড়ে পাশাপাশি ওর পিতা আহাবের পিছনে চলছিলাম, এমন সময়ে মাবুদ তাঁর বিরুদ্ধে এই দৈববাণী বলেছিলেন,
{9:26} সত্যিই গতকাল আমি নাবোতের রক্ত ও তার পুত্রদের রক্ত দেখেছি, মাবুদ এই কথা বলেন, আর মাবুদ বলেন, এই ভূমিতে আমি তোমাকে প্রতিফল দেব। অতএব এখন তুমি ওকে তুলে নিয়ে মাবুদের কালাম অনুসারে ঐ ভূমিতে ফেলে দাও।
{i9:27} এহুদার বাদশাহ্‌ অহসীয়ের মৃত্যু
{9:27} তখন এহুদার বাদশাহ্‌ অহসীয় তা দেখে বাগান বাড়ির পথ ধরে পালিয়ে গেলেন; আর যেহূ তাঁর পেছন পেছন গিয়ে বললেন, ওকেও রথের মধ্যে আক্রমণ কর; তখন তারা যিব্‌লিয়মের নিকটস্থ গূরের আরোহন পথে তাঁকে আঘাত করলো; পরে তিনি মগিদ্দোতে পালিয়ে গিয়ে সেই স্থানে ইন্তেকাল করলেন।
{9:28} আর তাঁর গোলামেরা তাঁকে রথে করে জেরুশালেমে নিয়ে গিয়ে দাউদ নগরে তাঁর পূর্বপুরুষদের সঙ্গে তাঁর জন্য ঠিক করে রাখা কবরে তাঁকে দাফন করলো।
{9:29} অহসিয় আহাবের পুত্র যিহোরামের একাদশ বছরে এহুদায় রাজত্ব করতে আরম্ভ করেছিলেন।
{i9:30} ঈষেবলের মৃত্যু
{9:30} পরে যেহূ যিষ্রিয়েলে উপস্থিত হলেন; ঈষেবল এই কথা শুনে সে চোখে অঞ্জন দিয়ে ও মাথায় কেশবেশ করে জানালা দিয়ে দেখছিল,
{9:31} এবং যেহূ দ্বারে প্রবেশ করলে সে তাঁকে বললো, রে সিম্রি! রে প্রভুঘাতক! মঙ্গল তো?
{9:32} যেহূ জানালার দিকে মুখ তুলে বললেন, কে আমার পক্ষে? কে? তখন দুই তিন জন নপুংসক তার দিকে চাইল।
{9:33} আর তিনি হুকুম করলেন, ওকে নিচে ফেলে দাও। তারা তাকে নিচে ফেলে দিল, আর তার কতকটা রক্ত দেয়ালে ও ঘোড়াগুলোর গায়ে ছিট্‌কে পড়লো; আর তিনি তাকে পদতলে দলিত করলেন।
{9:34} পরে ভিতরে গিয়ে যেহূ ভোজন পান করলেন; আর বললেন, তোমরা গিয়ে ঐ বদদোয়াগ্রস্তার খোঁজ নিয়ে তাকে দাফন কর, কেননা সে শাহ্‌জাদী।
{9:35} তাতে লোকেরা তাকে দাফন করতে গেল, কিন্তু তার মাথার খুলি, পা ও হাত ছাড়া আর কিছুই পাওয়া গেল না।
{9:36} অতএব তারা ফিরে এসে তাঁকে সংবাদ দিল। তিনি বললেন, এই অবস্থা মাবুদের কালাম অনুসারে হল, তিনি তাঁর গোলাম তিশ্‌বীয় ইলিয়াসের মাধ্যমে এই কথা বলেছিলেন, যিষ্রিয়েলের ভূমিতে কুকুরেরা ঈষেবলের মাংস খাবে;
{9:37} এবং যিষ্রিয়েলের ভূমিতে ঈষেবলের লাশ সারের মত ক্ষেতে পড়ে থাকবে; তাতে কেউ বলতে পারবে না যে, ‘এই-ই ঈষেবল’।
{i10:1} আহাবের বংশের লোকদের মৃত্যু
{10:1} সামেরিয়ায় আহাবের সত্তর জন পুত্র ছিল। যেহূ সামেরিয়ায় যিষ্রিয়েলের নেতাদের অর্থাৎ প্রধান ব্যক্তিদের কাছে ও আহাবের সন্তানদের অভিভাবকদের কাছে কয়েকখানি পত্র লিখে পাঠালেন।
{10:2} তিনি লিখলেন, তোমাদের মালিকের পুত্ররা তোমাদের কাছে আছে এবং কতকগুলো রথ, ঘোড়া ও সুদৃঢ় একটি নগর এবং অস্ত্রশস্ত্রও তোমাদের কাছে আছে।
{10:3} অতএব তোমাদের কাছে এই পত্র উপস্থিত হওয়ামাত্র তোমাদের মালিকের পুত্রদের মধ্যে কোন্‌ ব্যক্তি সৎ ও উপযুক্ত, তা নিশ্চয় করে তার পিতার সিংহাসনে তাকে বসাও এবং তোমার মালিকের কুলের জন্য যুদ্ধ কর।
{10:4} কিন্তু তারা ভীষণ ভয় পেয়ে বললো, দেখ, যাঁর সম্মুখে দু’জন বাদশাহ্‌ দাঁড়াতে পারলেন না, তাঁর সম্মুখে আমরা কিভাবে দাঁড়াবো?
{10:5} অতএব রাজবাড়ির পরিচালক, শহরের শাসনকর্তা এবং প্রাচীনবর্গরা ও অভিভাবকেরা যেহূর কাছে এই কথা বলে পাঠাল, আমরা আপনার গোলাম, আপনি আমাদেরকে যা যা বলবেন, তার সবকিছুই করবো, কাউকেও বাদশাহ্‌ করবো না; আপনার দৃষ্টিতে যা ভাল, আপনি তা-ই করুন।
{10:6} পরে তিনি তাদের কাছে দ্বিতীয় বার একটি পত্র লিখলেন, যথা, তোমরা যদি আমার সপক্ষ হও ও আমার আহ্বানে সাড়া দাও, তবে তোমার মালিকের পুত্রদের মুণ্ডগুলো নিয়ে আগামীকাল এই সময়ে যিষ্রিয়েলে আমার কাছে এসো। সেই রাজকুমারেরা সত্তর জন ছিল এবং তারা তাদের প্রতিপালনকারী নগরবাসী বড় লোকদের সঙ্গে ছিল।
{10:7} আর পত্রখানি তাদের কাছে উপস্থিত হলে তারা সেই সত্তর জন রাজকুমারকে হত্যা করলো এবং কতকগুলো ডালাতে করে তাদের মুণ্ডু যিষ্রিয়েলে তাঁর কাছে পাঠিয়ে দিল।
{10:8} পরে এক জন দূত এসে তাঁকে সংবাদ দিয়ে বললো, রাজকুমারদের ছিন্ন মুণ্ডুগুলো আনা হয়েছে। তিনি বললেন, নগর-দ্বারের প্রবেশ স্থানে দুই সারি করে সেগুলো সকাল পর্যন্ত রাখ।
{10:9} পরে খুব ভোরে তিনি বাইরে গিয়ে দাঁড়ালেন ও সমস্ত লোককে বললেন, তোমরা তো ধার্মিক; দেখ, আমি আমার মালিকের বিরুদ্ধে চক্রান্ত করে তাঁকে মেরে ফেলেছি; কিন্তু এদেরকে কে খুন করলো?
{10:10} এখন তোমরা জেনো, মাবুদ আহাব কুলের বিপরীতে যা বলেছেন, মাবুদের সেই কালামের কিছুই ব্যর্থ হবার নয়; কারণ মাবুদ তাঁর গোলাম ইলিয়াসের দ্বারা যা বলেছেন, তা করলেন।
{10:11} পরে যিষ্রিয়েলে আহাব-কুলের যত লোক অবশিষ্ট ছিল, যেহূ তাদের, তাঁর সমস্ত গণ্যমান্য লোক, তাঁর বন্ধু-বান্ধবদের ও তাঁর ইমামদেরকে হত্যা করলেন, তাঁর সম্পর্কীয় কাউকেও অবশিষ্ট রাখলেন না।
{10:12} পরে তিনি প্রস্থান করলেন, সামেরিয়ায় গেলেন। পথের মধ্যে ভেড়ার রাখালদের ভেড়ার লোমচ্ছেদন-গৃহে উপস্থিত হলে,
{10:13} এহুদার বাদশাহ্‌ অহসিয়ের ভাইদের সঙ্গে যেহূর সাক্ষাৎ হল; তিনি জিজ্ঞাসা করলেন, তোমরা কে? তারা বললো, আমরা অহসীয়ের ভাই; বাদশাহ্‌ ও রাণী মাতার সন্তানদেরকে সালাম জানাতে যাচ্ছি।
{10:14} তিনি বললেন, ওদেরকে জীবন্ত ধর। তাতে লোকেরা তাদেরকে জীবন্ত ধরে ভেড়ার লোমচ্ছেদন-গৃহের কূপের কাছে হত্যা করলো, বিয়াল্লিশ জনের মধ্যে এক জনকেও অবশিষ্ট রাখল না।
{10:15} যেহূ সেই স্থান থেকে প্রস্থান করলে রেখবের পুত্র যিহোনাদবের সঙ্গে তাঁর দেখা হল; তিনি তাঁরই কাছে আসছিলেন। যেহূ তাঁকে মঙ্গলবাদ করে বললেন, তোমার প্রতি আমার মন যেমন, তেমনি কি তোমার মন সরল? যিহোনাদব বললেন, সরল। যদি তা হয়, তবে তোমার হাত বাড়িয়ে দাও। পরে তিনি তাঁর হাত বাড়িয়ে দিলে যেহূ তাঁকে নিজের কাছে রথে চড়ালেন।
{10:16} আর তিনি বললেন, আমার সঙ্গে চল, মাবুদের জন্য আমার যে গভীর আগ্রহ, তা দেখ; এভাবে তাঁকে তাঁর রথে চড়িয়ে নেওয়া হল।
{10:17} পরে সামেরিয়ায় উপস্থিত হলে যেহূ সামেরিয়ায় আহাবের অবশিষ্ট সমস্ত লোককে হত্যা করলেন, যে পর্যন্ত না আহাব-কুলকে একেবারে বিনষ্ট করলেন; মাবুদ ইলিয়াসকে যে কথা বলেছিলেন সেই অনুসারেই করলেন।
{i10:18} বাল দেবতার পুরোহিতদের মৃত্যু
{10:18} পরে যেহূ সমস্ত লোককে একত্র করে তাদের বললেন, আহাব বালের অল্পই সেবা করতেন, কিন্তু যেহূ তার বেশি সেবা করবে।
{10:19} অতএব এখন তোমরা বালের সমস্ত নবী, তার সমস্ত পূজক ও সমস্ত ইমামকে আমার কাছে ডেকে আন, কেউই অনুপস্থিত যেন না থাকে; কেননা বালের উদ্দেশে আমাকে মহাযজ্ঞ করতে হবে; যে অনুপস্থিত থাকবে, সে বাঁচবে না। কিন্তু যেহূ বালের পূজকদেরকে বিনষ্ট করার উদ্দেশ্যে এই ছল করেছিলেন।
{10:20} পরে যেহূ বললেন, বালের উদ্দেশে উৎসব-সভা আহ্বান কর। তারা উৎসব ঘোষণা করে দিল।
{10:21} আর যেহূ ইসরাইলের সর্বত্র লোক পাঠালে বালের যত পূজক ছিল, সকলে এল, কেউ অনুপস্থিত রইলো না। পরে তারা বালের গৃহে প্রবেশ করলে গৃহের এক প্রান্ত থেকে অন্য প্রান্ত পর্যন্ত পরিপূর্ণ হল।
{10:22} তখন তিনি বস্ত্রাগারের নেতাকে বললেন, বালের সমস্ত পূজকের জন্য পোশাক বের করে আন। তাতে সে তাদের জন্য পোশাক বের করে আনলো।
{10:23} পরে যেহূ ও রেখবের পুত্র যিহোনাদব বালের মন্দিরে গেলেন; তিনি বালের পূজকদেরকে বললেন, তদন্ত করে দেখ, এখানে তোমাদের সঙ্গে বালের পূজক ছাড়া মাবুদের গোলামদের মধ্যে কেউ যেন না থাকে।
{10:24} আর ওরা পশু কোরবানী ও পোড়ান-কোরবানী করতে ভিতরে গেল। এই দিকে যেহূ আশী জনকে বাইরে রেখে বলেছিলেন, ঐ যে লোকদেরকে আমি তোমাদের হাতে তুলে দিলাম, ওদের এক জনও যদি পালিয়ে বাঁচে, তবে যে তাকে ছেড়ে দেবে ওর প্রাণের জন্য তার প্রাণ যাবে।
{10:25} পরে পোড়ানো-কোরবানীর কাজ শেষ হলে যেহূ ধাবক সেনাদের ও সেনানীদেরকে বললেন, ভিতরে যাও, ওদেরকে হত্যা কর, এক জনকেও বাইরে আসতে দিও না। তখন তারা তলোয়ারের আঘাতে তাদেরকে আঘাত করলো; পরে ধাবক সেনারা ও সেনানীরা তাদেরকে বাইরে ফেলে দিল; পরে তারা বাল-মন্দিরের পূরীতে গেল;
{10:26} আর বালের মন্দির থেকে সমস্ত স্তম্ভ বের করে পুড়িয়ে ফেললো।
{10:27} তারা বালের স্তম্ভটি ভেঙ্গে ফেললো এবং বালের মন্দির ভেঙ্গে সেখানে একটি পায়খানা প্রস্তুত করলো, তা আজও আছে।
{10:28} এভাবে যেহূ ইসরাইলের মধ্য থেকে বালকে উচ্ছিন্ন করলেন।
{10:29} তবুও নবাটের পুত্র যে ইয়ারাবিম ইসরাইলকে গুনাহ্‌ করিয়েছিলেন, তাঁর গুনাহ্‌বস্তুর অর্থাৎ বেথেলে ও দানে অবস্থিত সোনার দুটি বাছুরের পিছনে চলা থেকে যেহূ ফিরলেন না।
{10:30} আর মাবুদ যেহূকে বললেন, আমার দৃষ্টিতে যা ন্যায্য, তা করে তুমি ভাল কাজ করেছ এবং আমার মনে যা যা ছিল, আহাব-কুলের প্রতি সমস্তই করেছ, এজন্য চতুর্থ পুরুষ পর্যন্ত তোমার বংশ ইসরাইলের সিংহাসনে বসবে।
{10:31} তবুও যেহূ সর্বান্তঃকরণে ইসরাইলের আল্লাহ্‌ মাবুদের শরীয়ত অনুসারে চলবার জন্য সতর্ক হলেন না; ইয়ারাবিম যেসব গুনাহ্‌ দ্বারা ইসরাইলকে গুনাহ্‌ করিয়েছিলেন, তাঁর সেসব গুনাহ্‌ থেকে তিনি ফিরলেন না।
{i10:32} বাদশাহ্‌ যেহূর মৃত্যু
{10:32} ঐ সময়ে মাবুদ ইসরাইলকে খর্ব করতে লাগলেন; বাস্তবিক হসায়েল ইসরাইলের এ সব অঞ্চলে তাদেরকে আক্রমণ করলেন;
{10:33} জর্ডানের পূর্ব দিকে সমস্ত গিলিয়দ দেশে, অর্ণোন উপত্যকার নিকটস্থ অরোয়ের থেকে গাদীয়, রূবেণীয় ও মানশাদের দেশ, অর্থাৎ গিলিয়দ ও বাশন।
{10:34} যেহূর অবশিষ্ট কাজের বৃত্তান্ত, সমস্ত কাজের বিবরণ ও তাঁর সমস্ত বিক্রমের কথা কি ইসরাইলের বাদশাহ্‌দের ইতিহাস-পুস্তকে কি লেখা নেই?
{10:35} পরে যেহূ তাঁর পূর্বপুরুষদের সঙ্গে নিদ্রাগত হলেন, আর সামেরিয়াতে তাঁকে দাফন করা হল; পরে তাঁর পুত্র যিহোয়াহস তাঁর পদে বাদশাহ্‌ হলেন।
{10:36} যেহূ আটাশ বছর সামেরিয়াতে ইসরাইলের উপরে রাজত্ব করেছিলেন।
{i11:1} এহুদার উপর অথলিয়া রাণীর রাজত্ব
{11:1} ইতোমধ্যে অহসিয়ের মা অথলিয়া যখন দেখলো যে, তার পুত্রের মৃত্যু ঘটেছে, তখন সে উঠে সমস্ত রাজবংশ বিনষ্ট করলো।
{11:2} কিন্তু বাদশাহ্‌ যোরামের কন্যা অহসিয়ের বোন যিহোশেবা, রাজপুত্রদের মধ্য থেকে অহসিয়ের পুত্র যোয়াশকে চুরি করে নিয়ে গিয়ে তাঁর ধাত্রীর সঙ্গে একটা শোবার ঘরে রাখলেন; তাঁরা অথলিয়ার কাছ থেকে তাঁকে লুকিয়ে রাখার ফলে তিনি মারা পড়েন নি।
{11:3} আর তিনি তাঁর সঙ্গে মাবুদের গৃহে ছয় বছর যাবৎ লুকিয়ে রইলেন; তখন অথলিয়া দেশে রাজত্ব করছিল।
{i11:4} শিশু যোয়াশকে বাদশাহ্‌র পদে অভিষেক
{11:4} পরে সপ্তম বছরে যিহোয়াদা লোক প্রেরণ করে রক্ষক ও ধাবক সৈন্যের শতপতিদেরকে ডেকে এনে নিজের কাছে মাবুদের গৃহে আনলেন এবং তাদের সঙ্গে নিয়ম করে মাবুদের গৃহে তাদেরকে শপথ করিয়ে রাজপুত্রকে দেখালেন।
{11:5} আর তিনি তাদেরকে হুকুম দিয়ে বললেন, তোমরা এই কাজ করবে; তোমাদের মধ্যে যারা বিশ্রামবারে প্রবেশ করবে, তাদের তৃতীয়াংশ রাজপ্রাসাদের প্রহরীর কাজ করবে;
{11:6} তৃতীয়াংশ সূরদ্বারে থাকবে; এবং তৃতীয়াংশ ধাবক সৈন্যের পিছনে দ্বারে থাকবে; এভাবে তোমরা আক্রমণ প্রতিহত করার জন্য রাজপ্রাসাদের প্রহরীর কাজ করবে।
{11:7} আর তোমাদের, অর্থাৎ যারা বিশ্রামবারে বাইরে যায়, তাদের সকলের, দুই দল বাদশাহ্‌র সমীপে মাবুদের গৃহের প্রহরীর কাজ করবে।
{11:8} তোমরা প্রত্যেকে নিজ নিজ হাতে অস্ত্র নিয়ে বাদশাহ্‌কে বেষ্টন করবে; আর যে কেউ শ্রেণীর ভিতরে আসে, সে হত হবে; এবং বাদশাহ্‌ যখন বাইরে যান, কিংবা ভিতরে আসেন, তখন তোমরা তাঁর সঙ্গে থাকবে।
{11:9} পরে ইমাম যিহোয়াদা যা যা হুকুম করলেন; শতপতিরা সেই অনুসারে সকলই করলো; কারণ তারা প্রত্যেকে যার যার লোকদের, যারা বিশ্রামবারে ভিতরে যায়, বা বিশ্রামবারে বাইরে আসে, তাদেরকে নিয়ে যিহোয়াদা ইমামের কাছে এল।
{11:10} পরে বাদশাহ্‌ দাউদের যে বর্শা ও ঢাল মাবুদের গৃহে ছিল, তা ইমাম শতপতিদেরকে দিলেন,
{11:11} আর গৃহের ডান পাশ থেকে গৃহের বাম পাশ পর্যন্ত কোরবানগাহ্‌ ও গৃহের কাছে ধাবক সৈন্য প্রত্যেকে স্ব স্ব হাতে অস্ত্র নিয়ে বাদশাহ্‌র চারদিকে দাঁড়ালো।
{11:12} পরে তিনি রাজপুত্রকে বাইরে এনে তাঁর মাথায় মুকুট দিলেন ও তাঁকে সাক্ষ্য-কিতাব দিলেন এবং তাঁরা তাঁকে বাদশাহ্‌ করলেন ও অভিষেক করলেন; আর করতালি দিয়ে বললেন, বাদশাহ্‌ চিরজীবী হোন।
{i11:13} রাণী অথলিয়ার মৃত্যু
{11:13} তখন অথলিয়া ধাবক সৈন্য ও লোকদের কোলাহল শুনে মাবুদের গৃহে লোকদের কাছে এল,
{11:14} আর দৃষ্টিপাত করলো, আর দেখ, বাদশাহ্‌ যথারীতি মঞ্চের উপরে দাঁড়িয়ে আছেন এবং সেনাপতিরা ও তূরীবাদকরা বাদশাহ্‌র কাছে আছে এবং দেশের সমস্ত লোক আনন্দ করছে ও তূরী বাজাচ্ছে। তখন অথলিয়া তার কাপড় ছিঁড়ে ‘রাজদ্রোহ, রাজদ্রোহ’ বলে চেঁচিয়ে উঠলো।
{11:15} কিন্তু ইমাম যিহোয়াদা সৈন্যদলের উপরে নিযুক্ত শতপতিদেরকে নির্দেশ দিলেন, ওকে বের করে দুই শ্রেণীর মধ্য দিয়ে নিয়ে যাও; যে ওর পিছনে যাবে, তাকে তলোয়ার দ্বারা হত্যা কর; কারণ ইমাম বলেছিলেন, সে যেন মাবুদের গৃহের মধ্যে হত না হয়।
{11:16} পরে লোকেরা তার জন্য দুই সারি হয়ে পথ ছাড়লে সে অশ্ব-দ্বারের পথ দিয়ে রাজ-প্রাসাদে প্রবেশ করলো এবং সেই স্থানে হত হল।
{11:17} যিহোয়াদা তারপর মাবুদ এবং বাদশাহ্‌ ও লোকদের মধ্যে একটি নিয়ম করলেন যেন তারা মাবুদের লোক হয়, বাদশাহ্‌র ও লোকদের মধ্যেও নিয়ম করলেন।
{11:18} পরে দেশের সমস্ত লোক বালের মন্দিরে গিয়ে তা ভেঙ্গে ফেললো এবং তার কোরবানগাহ্‌ ও সমস্ত মূর্তি একেবারে চূর্ণ করলো ও কোরবানগাহ্‌গুলোর সম্মুখে বালের পুরোহিত মত্তনকে হত্যা করলো। পরে ইমাম মাবুদের গৃহের উপরে কর্মচারীদের নিযুক্ত করলেন।
{11:19} আর তিনি শতপতিদের এবং রক্ষক ও ধাবক সেনাদেরকে ও দেশের সমস্ত লোককে সঙ্গে নিলেন; তারা মাবুদের গৃহ থেকে বাদশাহ্‌কে নিয়ে ধাবক সৈন্যের দ্বারের পথ দিয়ে রাজপ্রাসাদে এল; আর তিনি রাজ-সিংহাসনে বসলেন।
{11:20} তখন দেশের সমস্ত লোক আনন্দ করলো এবং নগর সুস্থির হল; আর অথলিয়াকে তারা রাজপ্রাসাদে তলোয়ার দ্বারা হত্যা করেছিল।
{11:21} যিহোয়াশ সাত বছর বয়সে রাজত্ব করতে আরম্ভ করেন।
{i12:1} এবাদতখানার মেরামত
{12:1} যেহূর সপ্তম বছরে যিহোয়াশ রাজত্ব করতে আরম্ভ করে জেরুশালেমে চল্লিশ বছর রাজত্ব করেন; তাঁর মায়ের নাম সিবিয়া, তিনি বের-শেবা নিবাসীনী।
{12:2} আর যতদিন ইমাম যিহোয়াদা যিহোয়াশকে উপদেশ দিতেন, ততদিন তিনি মাবুদের দৃষ্টিতে যা ন্যায্য তা-ই করতেন।
{12:3} তবুও সমস্ত উচ্চস্থলী উচ্ছিন্ন হল না; লোকেরা তখনও উচ্চস্থলীতে কোরবানী করতো ও ধূপ জ্বালাত।
{12:4} পরে যিহোয়াশ ইমামদেরকে বললেন, পবিত্র বস্তু সম্বন্ধীয় যেসব টাকা মাবুদের গৃহে আনা হয়, নিয়মিত টাকা — প্রত্যেক গণনা-করা লোকের হিসেবে প্রাণীর মূল্যরূপে নিরূপিত টাকা ও মানুষের মনের প্রবৃত্তি অনুসারে মাবুদের গৃহে আনা টাকা,
{12:5} এ সব টাকা ইমামেরা নিজ নিজ পরিচিত লোকদের হাত থেকে গ্রহণ করুক এবং গৃহের যে কোন স্থান ভেঙ্গে গেছে দেখা যাবে, তারা সেসব স্থান মেরামত করুক।
{12:6} কিন্তু বাদশাহ্‌ যিহোয়াশের তেইশ বছর পর্যন্ত ইমামেরা সেই গৃহের ভাঙ্গা স্থান মেরামত করেন নি।
{12:7} তাতে বাদশাহ্‌ যিহোয়াশ ইমাম যিহোয়াদা ও অন্য ইমামদেরকে ডেকে বললেন, তোমরা গৃহের ভাঙ্গা স্থানগুলো কেন মেরামত করছো না? অতএব এখন তোমরা পরিচিত লোকদের কাছ থেকে আর টাকা নিও না, কিন্তু তা গৃহের ভাঙ্গা স্থান সারাবার জন্য দিও।
{12:8} তখন ইমামেরা স্বীকার করলেন যে, তাঁরা লোকদের কাছ থেকে আর টাকা নেবেন না এবং গৃহের ভাঙ্গা স্থান সারাবেন না।
{12:9} কিন্তু ইমাম যিহোয়াদা একটি সিন্দুক নিলেন ও তার ঢাকনাতে একটি ছিদ্র করে কোরবানগাহ্‌র কাছে মাবুদের গৃহের প্রবেশস্থানের দক্ষিণ পাশে রাখলেন; আর দ্বার-রক্ষক ইমামেরা মাবুদের গৃহে আনা সমস্ত টাকা তার মধ্যে রাখত।
{12:10} পরে যখন তারা দেখতে পেল, সিন্দুকে অনেক টাকা জমেছে, তখন বাদশাহ্‌র লেখক ও মহা-ইমাম এসে মাবুদের গৃহে পাওয়া ঐ সমস্ত টাকা থলিতে করে গণনা করতেন।
{12:11} পরে তাঁরা সেই পরিমিত টাকা মাবুদের গৃহের তদারককারী কর্মকারীদের হাতে দিতেন, আর তাঁরা মাবুদের গৃহে কর্মরত ছুতার মিস্ত্রি ও গাঁথকদের,
{12:12} এবং রাজমিস্ত্রি ও ভাস্করদেরকে তা দিতেন এবং মাবুদের গৃহের ভাঙ্গা স্থান সারবার জন্য কাঠ ও খোদাই-করা পাথর ক্রয় করার জন্য ও গৃহ সারবার জন্য যা যা লাগতো সেসব কিছুর জন্য তা ব্যয় করতেন।
{12:13} কিন্তু মাবুদের গৃহের জন্য রূপার বাটি, কর্তরী, গামলা, তূরী, কোন সোনার পাত্র বা রূপার পাত্র মাবুদের গৃহে আনা সেই রূপা দ্বারা তৈরি হল না;
{12:14} কারণ তারা কর্মকারীদেরকেই সেই টাকা দিতেন এবং তারা তা নিয়ে মাবুদের গৃহ সারলেন।
{12:15} কিন্তু তাঁরা যাদের হাতে টাকা দিতেন, সেই তদারকারী কর্মকারীদের কাছ থেকে কোন হিসাব নিতেন না, কেননা তারা বিশ্বস্তভাবে কাজ করতেন।
{12:16} দোষ-কোরবানী ও গুনাহ্‌-কোরবানী সম্বন্ধীয় যে টাকা, তা মাবুদের গৃহে আনা হত না; তা ইমামদেরই হত।
{i12:17} অরামের বাদশাহ্‌ হসায়েলের আগ্রাসন
{12:17} ঐ সময়ে অরামের বাদশাহ্‌ হসায়েল গাতের বিরুদ্ধে যুদ্ধ করলেন ও তা অধিকার করলেন; পরে হসায়েল জেরুশালেমের বিরুদ্ধেও যাত্রা করতে উদ্যত হলেন।
{12:18} তাতে এহুদার বাদশাহ্‌ যিহোয়াশ তাঁর পূর্বপুরুষদের অর্থাৎ এহুদার যিহোশাফট, যিহোরাম ও অহসিয় বাদশাহ্‌র পবিত্রীকৃত সমস্ত বস্তু ও তার নিজের পবিত্রীকৃত সমস্ত বস্তু এবং মাবুদের গৃহের ভাণ্ডারে ও রাজপ্রাসাদের ভাণ্ডারে যত সোনা পাওয়া গেল, সেসব নিয়ে অরামের বাদশাহ্‌ হসায়েলের কাছে পাঠিয়ে দিলেন, তাতে তিনি জেরুশালেমের সম্মুখ থেকে ফিরে গেলেন।
{12:19} যোয়াশের অবশিষ্ট কাজের বৃত্তান্ত ও সমস্ত কাজের বিবরণ কি এহুদা-বাদশাহ্‌দের ইতিহাস-পুস্তকে লেখা নেই?
{12:20} পরে যোয়াশের গোলামেরা চক্রান্ত করলো এবং সিল্লাগামী পথস্থিত মিল্লো নামক বাড়িতে তাঁকে আক্রমণ করলো।
{12:21} ফলে শিমিয়তের পুত্র যোষাখর ও শোমরের পুত্র যিহোষাবদ নামে তাঁর দুই গোলাম তাঁকে আক্রমণ করলে তিনি ইন্তেকাল করলেন; পরে লোকেরা দাউদ-নগরে তাঁর পূর্বপুরুষদের সঙ্গে তাঁকে কবর দিল এবং তাঁর পুত্র অমৎসিয় তাঁর পদে বাদশাহ্‌ হলেন।
{i13:1} ইসরাইলের বাদশাহ্‌ যিহোয়াহস
{13:1} অহসিয়ের পুত্র এহুদার বাদশাহ্‌ যোয়াশের তেইশ বছরে যেহূর পুত্র যিহোয়াহস সামেরিয়ায় ইসরাইলে রাজত্ব করতে শুরু করেন এবং সতের বছর রাজত্ব করেন।
{13:2} মাবুদের দৃষ্টিতে যা মন্দ, তা-ই তিনি করতেন এবং নবাটের পুত্র ইয়ারাবিম যেসব গুনাহ্‌ দ্বারা ইসরাইলকে গুনাহ্‌ করিয়েছিলেন, তাঁর সেসব গুনাহ্‌র অনুগামী হলেন — তা থেকে ফিরলেন না।
{13:3} তখন ইসরাইলের বিরুদ্ধে মাবুদের ক্রোধ প্রজ্বলিত হল, আর তিনি অরামের বাদশাহ্‌ হসায়েল ও হসায়েলের পুত্র বিন্‌হদদের হাতে তাদেরকে তুলে দিলেন, তারা যিহোয়াহসের সমস্ত রাজত্ব কাল তাঁদের অধীন হয়ে রইলো।
{13:4} পরে যিহোয়াহস মাবুদের কাছে ফরিয়াদ জানালেন, আর মাবুদ তাঁর মুনাজাতে কান দিলেন, কেননা অরামের বাদশাহ্‌ ইসরাইলে যে জুলুম করতেন, সেই জুলুম তিনি দেখলেন।
{13:5} আর মাবুদ ইসরাইলকে এক জন উদ্ধারকর্তা দিলেন, তাতে তারা অরামের হাত থেকে উদ্ধার পেল এবং বনি-ইসরাইল আগের মত যার যার তাঁবুতে বাস করতে লাগল।
{13:6} তবুও ইয়ারাবিম যেসব গুনাহ্‌ দ্বারা ইসরাইলকে গুনাহ্‌ করিয়েছিলেন, তাঁর কুলের সেসব গুনাহ্‌ থেকে তারা ফিরল না, সেই পথে চলতো, আর সামেরিয়াতে আশেরা-মূর্তিও রইলো।
{13:7} বাস্তবিক, অরামের বাদশাহ্‌ কেবল পঞ্চাশ জন ঘোড়সওয়ার, দশটি রথ ও দশ হাজার পদাতিক ছাড়া যিহোয়াহসের জন্য অন্য কোন সৈন্য অবশিষ্ট রাখেন নি; তিনি তাদেরকে বিনষ্ট করেছিলেন, দলনীয় ধূলিকণার সমান করেছিলেন।
{13:8} যিহোয়াহসের অবশিষ্ট কাজের বৃত্তান্ত, সমস্ত কাজের বিবরণ ও তাঁর বিক্রমের কথা কি ইসরাইলের বাদশাহ্‌দের ইতিহাস-পুস্তকে লেখা নেই?
{13:9} পরে যিহোয়াহস তাঁর পূর্বপুরুষদের সঙ্গে নিদ্রাগত হলেন, আর সামেরিয়াতে তাঁকে দাফন করা হল এবং তাঁর পুত্র যোয়াশ তাঁর পদে বাদশাহ্‌ হলেন।
{13:10} এহুদার বাদশাহ্‌ যোয়াশের সাঁইত্রিশ বছরে যিহোয়াহসের পুত্র যিহোয়াশ সামেরিয়াতে ইসরাইলে রাজত্ব করতে আরম্ভ করেন এবং ষোল বছর রাজত্ব করেন।
{13:11} মাবুদের দৃষ্টিতে যা মন্দ, তিনি তা-ই করতেন; নবাটের পুত্র ইয়ারাবিম যেসব গুনাহ্‌ দ্বারা ইসরাইলকে গুনাহ্‌ করিয়েছিলেন, তাঁর সেসব গুনাহ্‌ থেকে ফিরলেন না — সেই পথে চলতেন।
{13:12} যোয়াশের অবশিষ্ট কাজের বৃত্তান্ত ও সমস্ত কাজ এবং যে বিক্রমের দ্বারা তিনি এহুদার বাদশাহ্‌ অমৎসিয়ের সঙ্গে যুদ্ধ করলেন, সেসব কথা কি ইসরাইলের বাদশাহ্‌দের ইতিহাস-পুস্তকে লেখা নেই?
{13:13} পরে যোয়াশ তাঁর পূর্বপুরুষদের সঙ্গে নিদ্রাগত হলেন; আর ইয়ারাবিম তাঁর সিংহাসনে উপবিষ্ট হলেন; এবং যোয়াশকে ইসরাইলের বাদশাহ্‌দের সঙ্গে সামেরিয়ায় দাফন করা হল।
{i13:14} হযরত আল-ইয়াসার মৃত্যু
{13:14} আল-ইয়াসা অসুস্থ হলেন, সেই অসুস্থতাতেই তাঁর মৃত্যু হয়; আর ইসরাইলের বাদশাহ্‌ যোয়াশ তাঁর কাছে গিয়ে তাঁর মুখের উপরে হেঁট হয়ে কেঁদে কেঁদে বললেন, হে আমার পিতা, হে আমার পিতা, ইসরাইলের রথগুলো ও ঘোড়-সওয়ারগণ।
{13:15} তখন আল-ইয়াসা তাঁকে বললেন, আপনি তীর-ধনুক নিন। তিনি তীর-ধনুক নিলেন।
{13:16} পরে তিনি ইসরাইলের বাদশাহ্‌কে বললেন, ধনুকের উপরে হাত রাখুন। তিনি হাত রাখলেন। পরে আল-ইয়াসা বাদশাহ্‌র হাতের উপরে তাঁর হাত রাখলেন,
{13:17} আর বললেন, পূর্ব দিকের জানালা খুলুন। তিনি খুললেন। পরে আল-ইয়াসা বললেন, তীর নিক্ষেপ করুন। তিনি নিক্ষেপ করলেন। তখন আল-ইয়াসা বললেন, এ মাবুদের বিজয়-তীর, অরামের বিপক্ষে বিজয়-তীর, কেননা আপনি অফেকে অরামীয়দেরকে আক্রমণ করবেন, করতে করতে তাদেরকে নিঃশেষ করবেন।
{13:18} পরে তিনি বললেন, ঐ সমস্ত তীর নিন। বাদশাহ্‌ সেগুলো নিলেন। তখন তিনি ইসরাইলের বাদশাহ্‌কে বললেন, ভূমিতে আঘাত করুন; বাদশাহ্‌ তিনবার আঘাত করে ক্ষান্ত হলেন।
{13:19} তখন আল্লাহ্‌র লোক তাঁর প্রতি ক্রুদ্ধ হলেন, বললেন, পাঁচ ছয়বার আঘাত করতে হত, করলে অরামকে নিঃশেষ করণ পর্যন্ত আঘাত করতেন, কিন্তু এখন অরামকে মাত্র তিনবার আঘাত করবেন।
{13:20} পরে আল-ইয়াসার মৃত্যু হল ও লোকেরা তাঁকে দাফন করলো। তখন মোয়াবীয় লুণ্ঠনকারী সৈন্যদল বসন্তকালে দেশে এসে প্রবেশ করলো।
{13:21} আর লোকেরা একটা লোককে কবর দিচ্ছিল, আর দেখ, তারা এক লুণ্ঠনকারী সৈন্যদল দেখে সেই লাশ আল-ইয়াসার কবরে ফেলে দিল; তখন সেই ব্যক্তি প্রবিষ্ট হয়ে আল-ইয়াসার অস্থি স্পর্শ করামাত্র জীবিত হয়ে পায়ে ভর দিয়ে দাঁড়ালো।
{i13:22} নগরগুলোর পুর্নদখল
{13:22} যিহোয়াহসের সময়ে অরামের বাদশাহ্‌ হসায়েল ইসরাইলের উপরে সব সময়ই জুলুম করতেন।
{13:23} কিন্তু মাবুদ ইব্রাহিম, ইস্‌হাক ও ইয়াকুবের সঙ্গে যে নিয়ম করেছিলেন, তার দরুন তাদের প্রতি রহমত ও করুণা করলেন, তাদের সপক্ষ রইলেন, তাদেরকে বিনষ্ট করতে চাইলেন না, তখনও পর্যন্ত তিনি নিজের সম্মুখ থেকে দূর করতে চাইলেন না।
{13:24} পরে অরামের বাদশাহ্‌ হসায়েলের মৃত্যু হল এবং তাঁর পুত্র বিন্‌হদদ তাঁর পদে বাদশাহ্‌ হলেন।
{13:25} যিহোয়াশের পিতা যিহোয়াহসের হাত থেকে হসায়েল যেসব নগর যুদ্ধে অধিকার করেছিলেন, সেসব নগর যিহোয়াহসের পুত্র যিহোয়াশ হসায়েলের পুত্র বিন্‌হদদের হাত থেকে পুনরায় অধিকার করলেন। যোয়াশ তাঁকে তিন বার আঘাত করে ইসরাইলের ঐ সমস্ত নগর পুনর্বার নিলেন।
{i14:1} এহুদার বাদশাহ্‌ অমৎসিয়
{14:1} ইসরাইলের বাদশাহ্‌ যোয়াহসের পুত্র যোয়াশের দ্বিতীয় বছরে এহুদার বাদশাহ্‌ যোয়াশের পুত্র অমৎসিয় রাজত্ব করতে আরম্ভ করেন।
{14:2} তিনি পঁচিশ বছর বয়সে রাজত্ব করতে আরম্ভ করে জেরুশালেমে ঊনত্রিশ বছর রাজত্ব করেন; তাঁর মায়ের নাম যিহোয়দ্দিন, তিনি জেরুশালেম-নিবাসী।
{14:3} মাবুদের দৃষ্টিতে যা ন্যায্য, অমৎসিয় তা করতেন, তবুও তাঁর পূর্বপুরুষ দাউদের মত করতেন না; তিনি তাঁর পিতা যোয়াশের মতই সমস্ত কাজ করতেন।
{14:4} তবুও সমস্ত উচ্চস্থলী উচ্ছিন্ন হল না; লোকেরা তখনও উচ্চস্থলীতে কোরবানী করতো ও ধূপ জ্বালাত।
{14:5} রাজ্য তাঁর হাতে স্থির হওয়ার পর তাঁর যে গোলামেরা তাঁর পিতা বাদশাহ্‌কে হত্যা করেছিল তাদেরকে তিনি হত্যা করলেন।
{14:6} কিন্তু তিনি মূসার শরীয়ত-কিতাবে লেখা নির্দেশ অনুসারে সেই হত্যাকারীদের সন্তানদেরকে হত্যা করলেন না, যেমন মাবুদ হুকুম দিয়েছিলেন, “সন্তানের জন্য পিতার, কিংবা পিতার জন্য সন্তানের প্রাণদণ্ড করা যাবে না; প্রত্যেক জন যার যার গুনাহ্‌র দরুণই মরতে হবে।”
{14:7} তিনি লবণ-উপত্যকায় ইদোমের দশ হাজার লোককে হত্যা করলেন ও যুদ্ধ দ্বারা সেলা অধিকার করে তার নাম যক্তেল রাখলেন; আজও তা রয়েছে।
{14:8} সেই সময় অমৎসিয় দূত পাঠিয়ে যেহূর পৌত্র যিহোয়াহসের পুত্র ইসরাইলের বাদশাহ্‌ যিহোয়াশকে বললেন, এসো, আমরা পরস্পর মুখ দেখাদেখি করি।
{14:9} ইসরাইলের বাদশাহ্‌ যিহোয়াশ এহুদার বাদশাহ্‌ অমৎসিয়ের কাছে লোক পাঠিয়ে বললেন, লেবাননস্থ শিয়ালকাঁটা লেবাননস্থ এরস গাছের কাছে বলে পাঠাল, আমার পুত্রের সঙ্গে তোমার কন্যার বিয়ে দাও; ইতোমধ্যে লেবাননস্থ একটি বন্য পশু চলতে চলতে সেই শিয়ালকাঁটা দলন করে ফেলে।
{14:10} তুমি ইদোমকে আঘাত করেছ বলে তোমার অন্তর গর্বিত হয়েছে; নিজের বড়াই কর ও ঘরে বসে থাক; অমঙ্গল চেয়ে বিরোধ করতে কেন প্রবৃত্ত হবে? এবং তোমার ও এহুদার উভয়ের কেন ধ্বংস ডেকে আনবে? কিন্তু অমৎসিয় কথা শুনলেন না।
{14:11} অতএব ইসরাইলের বাদশাহ্‌ যিহোয়াশ যুদ্ধযাত্রা করলেন এবং এহুদার অধিকারস্থ বৈৎশেমশে তিনি ও এহুদার বাদশাহ্‌ অমৎসিয় পরস্পর মুখ দেখাদেখি করলেন।
{14:12} তখন ইসরাইলের সম্মুখে এহুদা পরাজিত হল, আর প্রত্যেকে যার যার তাঁবুতে পালিয়ে গেল।
{14:13} আর ইসরাইলের বাদশাহ্‌ যিহোয়াশ বৈৎ-শেমশে অহসিয়ের পৌত্র যিহোয়াশের পুত্র এহুদার বাদশাহ্‌ অমৎসিয়কে বন্দী করে জেরুশালেমে আসলেন এবং আফরাহীমের দ্বার থেকে কোণের দ্বার পর্যন্ত জেরুশালেমের চার শত হাত প্রাচীর ভেঙ্গে ফেললেন।
{14:14} আর তিনি মাবুদের গৃহে ও রাজপ্রাসাদের ভাণ্ডারে পাওয়া সমস্ত সোনা ও রূপা ও সমস্ত পাত্র এবং বন্ধক হিসেবে কতকগুলো মানুষকে নিয়ে সামেরিয়াতে ফিরে গেলেন।
{14:15} যিহোয়াশের কৃত অবশিষ্ট কাজের বৃত্তান্ত ও তাঁর বিক্রম এবং এহুদার বাদশাহ্‌ অমৎসিয়ের সঙ্গে তিনি কিরূপ যুদ্ধ করলেন, এসব কি ইসরাইলের বাদশাহ্‌দের ইতিহাস পুস্তকে লেখা নেই?
{14:16} পরে যিহোয়াশ তাঁর পূর্বপুরুষদের সঙ্গে নিদ্রাগত হলেন এবং সামেরিয়াতে ইসরাইলের বাদশাহ্‌দের সঙ্গে তাঁকে দাফন করা হল, আর তাঁর পুত্র ইয়ারাবিম তাঁর পদে বাদশাহ্‌ হলেন।
{14:17} ইসরাইলের বাদশাহ্‌ যিহোয়াহসের পুত্র যিহোয়াশের মৃত্যুর পর এহুদার বাদশাহ্‌ যোয়াশের পুত্র অমৎসিয় আর পনের বছর জীবিত ছিলেন।
{14:18} অমৎসিয়ের অবশিষ্ট কাজের বৃত্তান্ত কি এহুদা-বাদশাহ্‌দের ইতিহাস-পুস্তকে লেখা নেই?
{14:19} পরে লোকেরা জেরুশালেমে তাঁর বিরুদ্ধে চক্রান্ত করলো, তাতে তিনি লাখীশে পালিয়ে গেলেন; কিন্তু তারা তাঁর পেছন পেছন লাখীশে লোক পাঠিয়ে সেখানে তাঁকে হত্যা করাল।
{14:20} আর ঘোড়ার পিঠে করে তাঁকে এনে, দাউদ-নগরে তাঁর পূর্বপুরুষদের সঙ্গে জেরুশালেমে তাঁকে দাফন করলো।
{14:21} আর এহুদার সমস্ত লোক ষোল বছর বয়স্ক অসরিয়কে নিয়ে তাঁর পিতা অমৎসিয়ের পদে বাদশাহ্‌ করলো।
{14:22} বাদশাহ্‌ অমৎসিয় পূর্বপুরুষদের সঙ্গে নিদ্রাগত হলে পর তিনি এলৎ নগর নির্মাণ এবং তা পুনর্বার এহুদার অধীন করলেন।
{i14:23} ইসরাইলের বাদশাহ্‌ দ্বিতীয় ইয়ারাবিম
{14:23} এহুদার বাদশাহ্‌ যোয়াশের পুত্র অমৎসিয়ের পনের বছরে ইসরাইলের বাদশাহ্‌ যোয়াশের পুত্র ইয়ারাবিম সামেরিয়ায় রাজত্ব করতে আরম্ভ করেন এবং একচল্লিশ বছর রাজত্ব করেন।
{14:24} মাবুদের দৃষ্টিতে যা মন্দ, তিনি তা-ই করতেন; নবাটের পুত্র ইয়ারাবিম যেসব গুনাহ্‌ দ্বারা ইসরাইলকে গুনাহ্‌ করিয়েছিলেন, তিনি তাঁর সেসব গুনাহ্‌ ত্যাগ করলেন না।
{14:25} ইসরাইলের আল্লাহ্‌ মাবুদ তাঁর গোলাম গাৎ-হেফরীয় অমিত্তয়ের পুত্র ইউনুস নবীর দ্বারা যে কথা বলেছিলেন, সেই অনুসারে তিনি হমাতের প্রবেশস্থান থেকে অরাবার সমুদ্র পর্যন্ত ইসরাইলের সীমা পুনর্বার অধিকার করলেন।
{14:26} কারণ মাবুদ দেখেছিলেন যে, ইসরাইলের দুঃখ অতিশয় তীব্র; ফলে, গোলাম বা স্বাধীন মানুষ কেউ ছিল না, ইসরাইলের সাহায্যকারীও কেউ ছিল না।
{14:27} আর মাবুদ এমন কথা বলেন নি যে, তিনি ইসরাইলের নাম আসমানের নিচে থেকে লোপ করবেন; কিন্তু তিনি যোয়াশের পুত্র ইয়ারাবিমের মধ্য দিয়ে তাদেরকে নিস্তার করলেন।
{14:28} ইয়ারাবিমের অবশিষ্ট কাজের বৃত্তান্ত এবং সমস্ত কাজ, তিনি সবিক্রমে কিভাবে যুদ্ধ করলেন এবং এহুদার পুরানো অধিকার দামেস্ক ও হমাৎ পুনর্বার কিভাবে ইসরাইলের অধিকারে আনলেন, এসব কথা কি ইসরাইলের বাদশাহ্‌দের ইতিহাস-পুস্তকে লেখা নেই?
{14:29} পরে ইয়ারাবিম তাঁর পূর্বপুরুষদের, ইসরাইলের বাদশাহ্‌দের সঙ্গে নিদ্রাগত হইলেন এবং তাঁর পুত্র জাকারিয়া তাঁর পদে বাদশাহ্‌ হলেন।
{i15:1} এহুদার বাদশাহ্‌ অসরিয়
{15:1} ইসরাইলের বাদশাহ্‌ ইয়ারাবিমের সাতাশ বছরে এহুদার বাদশাহ্‌ অমৎসিয়ের পুত্র অসরিয় রাজত্ব করতে আরম্ভ করেন।
{15:2} তিনি ষোল বছর বয়সে রাজত্ব করতে আরম্ভ করে জেরুশালেমে বাহান্ন বছর রাজত্ব করেন; তাঁর মায়ের নাম যিথলিয়া, তিনি জেরুশালেম-নিবাসীনী।
{15:3} অসরিয় তাঁর পিতা অমৎসিয়ের মতই মাবুদের দৃষ্টিতে যা ন্যায্য, তা-ই করতেন।
{15:4} তবুও সমস্ত উচ্চস্থলী উচ্ছিন্ন হল না, তখনও লোকেরা উচ্চস্থলীতে কোরবানী করতো ও ধূপ জ্বালাত।
{15:5} পরে মাবুদ বাদশাহ্‌কে আঘাত করলেন, তাতে তিনি মরণ দিন পর্যন্ত কুষ্ঠরোগী হয়ে রইলেন ও স্বতন্ত্র বাড়িতে বাস করলেন; আর বাদশাহ্‌র পুত্র যোথম বাড়ির মালিক হয়ে দেশ শাসন করতে লাগলেন।
{15:6} অসরিয়ের অবশিষ্ট কাজের বৃত্তান্ত ও সমস্ত কাজের বিবরণ কি এহুদা-বাদশাহ্‌দের ইতিহাস-পুস্তকে লেখা নেই?
{15:7} পরে অসরিয় তাঁর পূর্বপুরুষদের সঙ্গে নিদ্রাগত হলেন, আর দাউদ-নগরে তাঁর পূর্বপুরুষদের সঙ্গে তাঁকে দাফন করা হল এবং তাঁর পুত্র যোথম তাঁর পদে বাদশাহ্‌ হলেন।
{i15:8} ইসরাইলের বাদশাহ্‌ জাকারিয়া
{15:8} এহুদার বাদশাহ্‌ অসরিয়ের আটত্রিশ বছরে ইয়ারাবিমের পুত্র জাকারিয়া ছয় মাস সামেরিয়াতে ইসরাইলে উপরে রাজত্ব করলেন।
{15:9} তাঁর পূর্বপুরুষেরা যেমন করতেন, তেমনি তিনি মাবুদের দৃষ্টিতে যা মন্দ তা-ই করতেন; নবাটের পুত্র ইয়ারাবিম যেসব গুনাহ্‌ দ্বারা ইসরাইলকে গুনাহ্‌ করিয়েছিলেন, তিনি তাঁর সেসব গুনাহ্‌ ত্যাগ করলেন না।
{15:10} পরে যাবেশের পুত্র শল্লুম তাঁর বিরুদ্ধে চক্রান্ত করলেন ও লোকদের সম্মুখে তাঁকে আক্রমণ করে হত্যা করলেন এবং তাঁর পদে বাদশাহ্‌ হলেন।
{15:11} জাকারিয়ার অবশিষ্ট কাজের বৃত্তান্ত, দেখ, ইসরাইলের বাদশাহ্‌দের ইতিহাস পুস্তকে লেখা আছে।
{15:12} মাবুদ যেহূকে এই কথা বলেছিলেন, চতুর্থ পুরুষ পর্যন্ত তোমার বংশ ইসরাইলের সিংহাসনে বসবে; তা সফল হল।
{i15:13} ইসরাইলের বাদশাহ্‌ শল্লুম
{15:13} এহুদার বাদশাহ্‌ উষিয়ের ঊনচল্লিশ বছরে যাবেশের পুত্র শল্লুম রাজত্ব করতে আরম্ভ করেন এবং এক মাস সামেরিয়াতে রাজত্ব করেন।
{15:14} পরে গাদির পুত্র মনহেম তির্সা থেকে উঠে গেলেন, সামেরিয়াতে উপস্থিত হলেন, আর যাবেশের পুত্র শল্লুমকে সামেরিয়াতে আঘাত করে হত্যা করলেন এবং তাঁর পদে বাদশাহ্‌ হলেন।
{15:15} শল্লুমের অবশিষ্ট কাজের বৃত্তান্ত ও তাঁর কৃত চক্রান্ত, দেখ, ইসরাইলের বাদশাহ্‌দের ইতিহাস-পুস্তকে লেখা আছে।
{15:16} পরে মনহেম তির্সা থেকে গিয়ে তিপ্‌সহ ও তার মধ্যস্থিত সকলকে ও তার অঞ্চলগুলোতে আক্রমণ করলেন; লোকেরা তাঁর জন্য দ্বার খুলে দেয় নি, তাই তিনি আক্রমণ করলেন ও সেখানকার গর্ভবতী স্ত্রীলোক সকলের উদর বিদীর্ণ করলেন।
{i15:17} ইসরাইলের বাদশাহ্‌ মনহেম
{15:17} এহুদার বাদশাহ্‌ অসরিয়ের ঊনচল্লিশ বছরে গাদির পুত্র মনহেম ইসরাইলের রাজত্ব করতে আরম্ভ করেন এবং দশ বছর সামেরিয়াতে রাজত্ব করেন।
{15:18} মাবুদের দৃষ্টিতে যা মন্দ, তা-ই তিনি করতেন; নবাটের পুত্র ইয়ারাবিম যেসব গুনাহ্‌ দ্বারা ইসরাইলকে গুনাহ্‌ করিয়েছিলেন, তাঁর সেসব গুনাহ্‌ থেকে তিনি তাঁর সারা জীবনও ফিরলেন না।
{15:19} আসেরিয়ার বাদশাহ্‌ পূল দেশের বিরুদ্ধে আসলেন; তাতে পূলের সাহায্যে রাজ্য যেন তাঁর হাতে স্থিত থাকে সেজন্য মনহেম তাঁকে এক হাজার তালন্ত রূপা দিলেন।
{15:20} আর আসেরিয়ার বাদশাহ্‌কে দেবার জন্য মনহেম ইসরাইল থেকে ও সমস্ত ধনশালী ব্যক্তির কাছ থেকে ঐ রূপা আদায় করলেন, প্রত্যেকের কাছ থেকে পঞ্চাশ পঞ্চাশ শেকল রূপা নিলেন। তখন আসেরিয়ার বাদশাহ্‌ ফিরে গেলেন, দেশে রইলেন না।
{15:21} মনহেমের অবশিষ্ট কাজের বৃত্তান্ত ও সমস্ত কাজের বিবরণ কি ইসরাইলের বাদশাহ্‌দের ইতিহাস-পুস্তকে লেখা নেই?
{15:22} পরে মনহেম তাঁর পূর্বপুরুষদের সঙ্গে নিদ্রাগত হলেন এবং তাঁর পুত্র পকহিয় তাঁর পদে বাদশাহ্‌ হলেন।
{i15:23} ইসরাইলের বাদশাহ্‌ পকহিয়
{15:23} এহুদার বাদশাহ্‌ অসরিয়ের পঞ্চাশ বছরে মনহেমের পুত্র পকহিয় সামেরিয়াতে ইসরাইলে রাজত্ব করতে আরম্ভ করেন এবং দু’বছর রাজত্ব করেন।
{15:24} মাবুদের দৃষ্টিতে যা মন্দ, তা-ই তিনি করতেন, নবাটের পুত্র ইয়ারাবিম যেসব গুনাহ্‌ দ্বারা ইসরাইলকে গুনাহ্‌ করিয়েছিলেন, তিনি তাঁর সেসব গুনাহ্‌ থেকে ফিরলেন না।
{15:25} পরে রমলিয়ের পুত্র পেকহ নামক তাঁর সেনানী তাঁর বিরুদ্ধে চক্রান্ত করলেন এবং সামেরিয়ায় রাজ-প্রাসাদের দুর্গে তাঁকে, অর্গোব ও অরিয়িকে আক্রমণ করলেন, আর গিলিয়দীয়দের পঞ্চাশজন লোক তাঁর সঙ্গে ছিল; তিনি তাঁকে হত্যা করে তাঁর পদে বাদশাহ্‌ হলেন।
{15:26} পকহিয়ের অবশিষ্ট কাজের বৃত্তান্ত ও সমস্ত কাজের বিবরণ, দেখ, ইসরাইলের বাদশাহ্‌দের ইতিহাস পুস্তকে লেখা আছে।
{i15:27} ইসরাইলের বাদশাহ্‌ পেকহ
{15:27} এহুদার বাদশাহ্‌ অসরিয়ের বাহান্ন বছরে রমলিয়ের পুত্র পেকহ সামেরিয়াতে ইসরাইলে রাজত্ব করতে আরম্ভ করেন এবং কুড়ি বছর রাজত্ব করেন।
{15:28} মাবুদের দৃষ্টিতে যা মন্দ, তা-ই তিনি করতেন, নবাটের পুত্র ইয়ারাবিম যেসব গুনাহ্‌ দ্বারা ইসরাইলকে গুনাহ্‌ করিয়েছিলেন, তিনি তাঁর সেসব গুনাহ্‌ থেকে ফিরলেন না।
{15:29} ইসরাইলের বাদশাহ্‌ পেকহের সময়ে আসেরিয়ার বাদশাহ্‌ তিগ্লৎপিলেষর এসে ইয়োন, আবেল-বৈৎ-মাখা, যানোহ, কেদশ, হাৎসোর, গিলিয়দ, গালীল ও নপ্তালীর সমস্ত দেশ অধিকার করলেন, আর জনগণকে আসেরিয়া দেশ বন্দী করে নিয়ে গেলেন।
{15:30} পরে উষিয়ের পুত্র যোথমের বিশ বছরে এলার পুত্র হোসিয়া রমলিয়ের পুত্র পেকহের বিরুদ্ধে চক্রান্ত করলেন এবং তাঁকে আক্রমণ করে হত্যা করলেন ও তাঁর পদে বাদশাহ্‌ হলেন।
{15:31} পেকহের অবশিষ্ট কাজের বৃত্তান্ত ও সমস্ত কাজের বিবরণ, দেখ, ইসরাইলের বাদশাহ্‌দের ইতিহাস-পুস্তকে লেখা আছে।
{i15:32} এহুদার বাদশাহ্‌ যোথম
{15:32} রমলিয়ের পুত্র ইসরাইলের বাদশাহ্‌ পেকহের দ্বিতীয় বছরে উষিয়ের পুত্র যোথম রাজত্ব করতে আরম্ভ করেন।
{15:33} তিনি পঁচিশ বছর বয়সে রাজত্ব করতে আরম্ভ করে জেরুশালেমে ষোল বছর রাজত্ব করেন; তাঁর মায়ের নাম যিরূশা, তিনি সাদোকের কন্যা।
{15:34} যোথম মাবুদের দৃষ্টিতে যা ন্যায্য, তা-ই করতেন; তাঁর পিতা উষিয় যে সমস্ত কাজ করতেন তিনিও সেই রকম কাজ করতেন।
{15:35} তবুও সমস্ত উচ্চস্থলী উচ্ছিন্ন হয় নি; লোকেরা তখনও উচ্চস্থলীতে কোরবানী করতো ও ধূপ জ্বালাত। তিনি মাবুদের গৃহের উচ্চতর দ্বার নির্মাণ করলেন।
{15:36} যোথমের অবশিষ্ট কাজের বৃত্তান্ত ও সমস্ত কাজের বিবরণ এহুদার বাদশাহ্‌দের ইতিহাস-পুস্তকে কি লেখা নেই?
{15:37} ঐ সময়ে মাবুদ অরামের বাদশাহ্‌ রৎসীন ও রমলিয়ের পুত্র পেকহকে এহুদার বিরুদ্ধে পাঠাতে আরম্ভ করলেন।
{15:38} পরে যোথম তাঁর পূর্বপুরুষদের সঙ্গে নিদ্রাগত হলেন, আর তাঁর পূর্বপুরুষ দাউদের নগরে তাঁর পূর্বপুরুষদের সঙ্গে তাঁকে দাফন করা হল এবং তাঁর পুত্র আহস তাঁর পদে বাদশাহ্‌ হলেন।
{i16:1} এহুদার বাদশাহ্‌ আহস
{16:1} রমলিয়ের পুত্র পেকহের সপ্তদশ বছরে এহুদার বাদশাহ্‌ যোথমের পুত্র আহস রাজত্ব করতে আরম্ভ করেন।
{16:2} আহস বিশ বছর বয়সে রাজত্ব করতে আরম্ভ করে জেরুশালেমে ষোল বছর রাজত্ব করেন; তিনি তাঁর পূর্বপুরুষ দাউদের মত তাঁর আল্লাহ্‌ মাবুদের দৃষ্টিতে যা ন্যায্য তা করতেন না।
{16:3} কিন্তু ইসরাইলের বাদশাহ্‌দের পথে চলতেন, এমন কি, মাবুদ বনি-ইসরাইলদের সম্মুখ থেকে যে জাতিদেরকে অধিকারচ্যুত করেছিলেন তাদের ঘৃণিত কাজ অনুসারে তাঁর পুত্রকেও আগুনের মধ্য দিয়ে গমন করালেন।
{16:4} আর তিনি নানা উচ্চস্থলীতে, নানা পাহাড়ের উপরে ও প্রত্যেক সবুজ গাছের তলে কোরবানী করতেন ও ধূপ জ্বালাতেন।
{16:5} সেই সময় অরামের বাদশাহ্‌ রৎসীন এবং রমলিয়ের পুত্র ইসরাইলের বাদশাহ্‌ পেকহ যুদ্ধ করার জন্য জেরুশালেমে যাত্রা করে আহসকে অবরোধ করলেন, কিন্তু তাঁকে যুদ্ধে পরাজিত করতে পারলেন না।
{16:6} সেই সময়ে অরামের বাদশাহ্‌ রৎসীন এলৎ নগর পুনর্বার অরামের বশীভূত করে ইহুদীদের এলৎ থেকে দূর করে দিলেন; আর অরামীয়েরা এলতে এসে সেখানে বাস করতে লাগল, আজও করছে।
{16:7} তখন আহস আসেরিয়ার বাদশাহ্‌ তিগ্লৎ-পিলেষরের কাছে দূত পাঠিয়ে এই কথা বললেন, আমি আপনার গোলাম ও আপনার পুত্র, আপনি এসে অরামের বাদশাহ্‌র ও ইসরাইলের বাদশাহ্‌র হাত থেকে আমাকে উদ্ধার করুন, তারা আমার বিরুদ্ধে দাঁড়িয়েছে।
{16:8} আর আহস মাবুদের গৃহে ও রাজপ্রাসাদের ভাণ্ডারে পাওয়া সমস্ত রূপা ও সোনা নিয়ে আসেরিয়ার বাদশাহ্‌র কাছে উপঢৌকন পাঠালেন।
{16:9} আর আসেরিয়ার বাদশাহ্‌ তাঁর কথা শুনলেন; আসেরিয়ার বাদশাহ্‌ দামেস্কের বিরুদ্ধে গিয়ে তা অধিকার করলেন, সেখানকার লোকদের বন্দী করে কীরে নিয়ে গেলেন এবং রৎসীনকে হত্যা করলেন।
{16:10} পরে বাদশাহ্‌ আহস আসেরিয়ার বাদশাহ্‌ তিগ্লৎ-পিলেষরের সঙ্গে সাক্ষাৎ করতে দামেস্কে গেলেন এবং দামেস্কস্থ কোরবানগাহ্‌ দেখে বাদশাহ্‌ আহস সেই কোরবানগাহ্‌র আকৃতি ও তাতে যে শিল্পকর্ম ছিল, তার আদর্শ লিখে ঊরিয় ইমামের কাছে পাঠালেন।
{16:11} তাতে ঊরিয় ইমাম একটি কোরবানগাহ্‌ তৈরি করলেন; বাদশাহ্‌ আহস দামেস্ক থেকে যা কিছু পাঠিয়েছিলেন, ইমাম ঊরিয় দামেস্ক থেকে বাদশাহ্‌ আহসের আগমনের আগেই সেই অনুসারে সকল কিছুই করলেন।
{16:12} পরে বাদশাহ্‌ দামেস্ক থেকে আসলেন ও তিনি সেই কোরবানগাহ্‌ দেখলেন; আর বাদশাহ্‌ সেই কোরবানগাহ্‌র কাছে গিয়ে তার উপরে কোরবানী করতে লাগলেন।
{16:13} তিনি সেই কোরবানগাহ্‌র উপরে তাঁর পোড়ানো-কোরবানী ও শস্য-উৎসর্গ করলেন, আর পানীয় নৈবেদ্য ঢাললেন এবং নিজের মঙ্গল-কোরবানীগুলোর রক্ত ছিটিয়ে দিলেন।
{16:14} আর মাবুদের সম্মুখস্থ যে ব্রোঞ্জের কোরবানগাহ্‌, তা গৃহের সম্মুখ থেকে অর্থাৎ তাঁর কোরবানগাহ্‌র ও মাবুদের গৃহের মধ্যস্থান থেকে সরিয়ে তাঁর কোরবানগাহ্‌র উত্তর দিকে স্থাপন করলেন।
{16:15} পরে আহস বাদশাহ্‌ ইমাম ঊরিয়কে এই হুকুম দিলেন, বড় কোরবানগাহ্‌র উপরে প্রাতঃকালীন পোড়ানো-কোরবানী ও সন্ধ্যাকালীন শস্য-উৎসর্গ এবং বাদশাহ্‌র পোড়ানো-কোরবানী ও তাঁর শস্য-উৎসর্গ এবং দেশের সমস্ত লোকের পোড়ানো-কোরবানী এবং তাদের খাবার ও পানীয় নৈবেদ্য পুড়িয়ে দাও, আর তার উপরে পোড়ানো-কোরবানীর সমস্ত রক্ত ও অন্য কোরবানীর সমস্ত রক্ত ছিটিয়ে দাও; কিন্তু আল্লাহ্‌র মন্ত্রণা জানবার জন্য ব্রোঞ্জের কোরবানগাহ্‌ আমার জন্য থাকবে।
{16:16} ইমাম ঊরিয় আহস বাদশাহ্‌র হুকুম অনুসারে সমস্ত কাজ করলেন।
{16:17} পরে বাদশাহ্‌ আহস পীঠগুলোর পাটা কেটে তার উপর থেকে ধোবার পাত্র স্থানান্তর করলেন, আর সমুদ্রপাত্রের নিচে যে ব্রোঞ্জের বলদগুলো ছিল, তার উপর থেকে সেই পাত্র নামিয়ে শিলাস্তরণের উপরে বসালেন।
{16:18} আর তারা বিশ্রামবারের জন্য বাড়ির মধ্যে যে চন্দ্রাতপ এবং বাদশাহ্‌র প্রবেশের জন্য যে বহির্দ্বার নির্মাণ করা হয়েছিল, তা তিনি আসেরিয়ার বাদশাহ্‌র ভয়ে মাবুদের গৃহের অন্য স্থানে রাখলেন।
{16:19} আহসের কৃত অবশিষ্ট কাজের বৃত্তান্ত এহুদা-বাদশাহ্‌দের ইতিহাস-পুস্তকে কি লেখা নেই?
{16:20} পরে আহস তাঁর পূর্ব-পুরুষদের সঙ্গে নিদ্রাগত হলেন, আর তাঁর পূর্বপুরুষদের সঙ্গে দাউদ-নগরে তাঁকে দাফন করা হল; এবং তাঁর পুত্র হিষ্কিয় তাঁর পদে বাদশাহ্‌ হলেন।
{i17:1} ইসরাইলের বাদশাহ্‌ হোশেয়
{17:1} এহুদার বাদশাহ্‌ আহসের বারো বছরের রাজত্বের সময় এলার পুত্র হোসিয়া সামেরিয়াতে ইসরাইলে রাজত্ব করতে আরম্ভ করেন এবং নয় বছরকাল রাজত্ব করেন।
{17:2} তিনি মাবুদের দৃষ্টিতে যা মন্দ, তা-ই করতেন বটে, কিন্তু তাঁর আগে ইসরাইলের যে বাদশাহ্‌রা ছিলেন তাঁদের মত নয়।
{17:3} তাঁর বিরুদ্ধে আসেরিয়ার বাদশাহ্‌ শালমানেসার যুদ্ধযাত্রা করলেন; তাতে হোসিয়া তাঁর গোলাম হলেন ও তাঁকে উপঢৌকন দিতে লাগলেন।
{17:4} পরে আসেরিয়ার বাদশাহ্‌ হোসিয়ার চক্রান্ত জানতে পারলেন, কেননা তিনি মিসরের বাদশাহ্‌ সো এর কাছে দূতদেরকে প্রেরণ করেছিলেন এবং বছরের পর বছর যেমন করতেন, আসেরিয়ার বাদশাহ্‌র কাছে তেমনি উপঢৌকন আর পাঠালেন না; এজন্য আসেরিয়ার বাদশাহ্‌ তাঁকে রুদ্ধ করলেন, কারাগারে আটক করলেন।
{i17:5} নির্বাসনে ইসরাইল
{17:5} পরে আসেরিয়ার বাদশাহ্‌ সমস্ত দেশ আক্রমণ করলেন ও সামেরিয়াতে গিয়ে তিন বছর পর্যন্ত তা অবরোধ করে রইলেন।
{17:6} হোসিয়ার নবম বছরে আসেরিয়ার বাদশাহ্‌ সামেরিয়া দখল করে ইসরাইলকে আসেরিয়া দেশ নিয়ে গেলেন এবং হলহে ও হাবোরে, গোষণের নদীতীরে ও মাদীয়দের নানা নগরে বসিয়ে দিলেন।
{17:7} এর কারণ এই — বনি-ইসরাইলদের আল্লাহ্‌ মাবুদ, যিনি তাদেরকে মিসর দেশ থেকে, মিসরের বাদশাহ্‌ ফেরাউনের অধীনতা থেকে, বের করে এনেছিলেন, তাঁর বিরুদ্ধে তারা গুনাহ্‌ করেছিল ও অন্য দেবতাদেরকে ভয় করতো;
{17:8} আর মাবুদ বনি-ইসরাইলদের সম্মুখ থেকে যে জাতিদেরকে অধিকারচ্যুত করেছিলেন, তারা তাদেরই বিধি এবং ইসরাইলের বাদশাহ্‌দের হুকুম করা বিধি অনুসারে চলতো।
{17:9} বনি-ইসরাইল গোপনে নিজেদের আল্লাহ্‌ মাবুদের বিরুদ্ধে অন্যায় কাজ করতো; তারা প্রহরীদের উঁচু পাহারা-ঘর থেকে প্রাচীরবেষ্টিত নগর পর্যন্ত তাদের সকল নগরে নিজেদের জন্য উচ্চস্থলী প্রস্তুত করেছিল।
{17:10} আর তারা প্রত্যেক উঁচু পাহাড়ের উপরে ও প্রত্যেক সবুজ গাছের তলে স্তম্ভ ও আশেরা-মূর্তি স্থাপন করেছিল।
{17:11} আর মাবুদ তাদের সম্মুখ থেকে যে জাতিদের নির্বাসিত করেছিলেন, তারা তাদের মত সেখানকার সকল উচ্চস্থলীতে ধূপ জ্বালাতো এবং দুষ্কর্ম করে মাবুদকে অসন্তুষ্ট করতো।
{17:12} আর তারা মূর্তিগুলোর সেবা করতো, যার বিষয় মাবুদ বলেছিলেন, তোমরা এমন কাজ করবে না।
{17:13} তবুও মাবুদ সমস্ত নবীর ও দর্শকের দ্বারা ইসরাইল ও এহুদার কাছে সাক্ষ্য দিতেন, বলতেন, তোমরা তোমাদের কুপথ থেকে ফিরে এসো এবং আমি তোমাদের পূর্ব-পুরুষদেরকে যে সমস্ত ব্যবস্থা দিয়েছি ও আমার গোলাম নবীদের মাধ্যমে তোমাদের কাছে যা পাঠিয়েছি সেই অনুসারে আমার হুকুম ও সমস্ত বিধি পালন কর।
{17:14} কিন্তু তারা কথা শোনল না, তাদের যে পূর্ব-পুরুষেরা তাদের আল্লাহ্‌ মাবুদের উপর বিশ্বাস করতো না, তাদের ঘাড়ের মত স্ব স্ব ঘাড় শক্ত করতো।
{17:15} আর তাঁর বিধিগুলো ও তাদের পূর্বপুরুষদের সঙ্গে কৃত তাঁর নিয়ম ও তাদের কাছে দেওয়া তাঁর সাক্ষ্যাদি অগ্রাহ্য করেছিল; আর অসার বস্তুর অনুগামী হয়ে তারাও অসার হয়েছিল। এছাড়া, মাবুদ যাদের মত কাজ করতে নিষেধ করেছিলেন, চারপাশের সেই জাতিদের অনুগামী হয়েছিল।
{17:16} তারা তাদের আল্লাহ্‌ মাবুদের সমস্ত হুকুম ত্যাগ করে নিজেদের জন্য ছাঁচে ঢালা বাছুরটির দু’টি মূর্তি তৈরি করেছিল, আশেরা-মূর্তিও তৈরি করেছিল এবং আসমানের সমস্ত বাহিনীর কাছে সেজ্‌দা করতো ও বালদেবের সেবা করতো।
{17:17} আর তারা নিজ নিজ পুত্রকন্যাদেরকে আগুনের মধ্য দিয়ে গমন করাত এবং মন্ত্র ও মায়াক্রিয়ার ব্যবহার করতো, আর মাবুদের দৃষ্টিতে যা মন্দ, তা-ই করার জন্য নিজেদের বিক্রি করেছিল, এভাবে তাঁকে অসন্তুষ্ট করলো।
{17:18} এজন্য মাবুদ ইসরাইলের উপর অতিশয় ক্রুদ্ধ হয়ে তাদেরকে তাঁর দৃষ্টিসীমা থেকে দূর করলেন; কেবল এহুদা বংশ ছাড়া আর কেউ অবশিষ্ট থাকলো না।
{17:19} আর এহুদাও তার আল্লাহ্‌ মাবুদের হুকুম পালন না করে ইসরাইলের হুকুম করা বিধি অনুসারে চলতে লাগল।
{17:20} তাই মাবুদ ইসরাইলের সমস্ত বংশকে অগ্রাহ্য করে দুঃখ দিলেন এবং তাদেরকে লুণ্ঠনকারীদের হাতে তুলে দিলেন, শেষে একেবারে তাঁর দৃষ্টিসীমা থেকে দূরে ফেলে দিলেন।
{17:21} কেননা তিনি দাউদের কুল থেকে ইসরাইলকে ছিঁড়ে নেবার পর তারা নবাটের পুত্র ইয়ারাবিমকে বাদশাহ্‌ করেছিল; আর ইয়ারাবিম মাবুদের পিছনে চলা থেকে ইসরাইলকে সরিয়ে নিয়ে তাদেরকে মহা-গুনাহ্‌ করিয়েছিলেন।
{17:22} ইয়ারাবিম যেসব গুনাহ্‌ করেছিলেন, বনি-ইসরাইল তাঁর সেসব গুনাহ্‌ পথে চলতো, সেসব থেকে ফিরল না।
{17:23} শেষে মাবুদ তাঁর সমস্ত গোলাম নবীদের দ্বারা যেরকম বলেছিলেন, সেই অনুসারে ইসরাইলকে তাঁর দৃষ্টিসীমা থেকে দূর করলেন। আর ইসরাইল তার দেশ থেকে আসেরিয়া দেশ নীত হল; আজও তারা সেই স্থানে আছে।
{i17:24} সামেরিয়ায় অন্যান্য লোকদের বাস
{17:24} পরে আসেরিয়ার বাদশাহ্‌ ব্যাবিলন, কূথা, অব্বা, হমাৎ ও সফর্বয়িম থেকে লোক আনিয়ে বনি-ইসরাইলদের পরিবর্তে তাদেরকে সামেরিয়ার নগরগুলোতে বসিয়ে দিলেন; তাতে তারা সামেরিয়া অধিকার করে সেখানকার নগরগুলোতে বাস করলো।
{17:25} সেখানে তাদের বাস করার প্রথম দিকে তারা মাবুদকে ভয় করতো না, এজন্য মাবুদ তাদের মধ্যে সিংহ পাঠালেন এবং সিংহেরা কোন কোন লোককে হত্যা করলো।
{17:26} অতএব লোকেরা আসেরিয়ার বাদশাহ্‌কে বললো, আপনি যে জাতিদেরকে নির্বাসিত করে সামেরিয়ায় সকল নগরে বসিয়ে দিয়েছেন, তারা সেই দেশের আল্লাহ্‌র বিধান জানে না; এজন্য তিনি তাদের মধ্যে সিংহ পাঠিয়েছেন এবং দেখুন, সিংহেরা তাদেরকে মেরে ফেলছে, কেননা তারা সেই দেশের আল্লাহ্‌র বিধান জানে না।
{17:27} পরে আসেরিয়ার বাদশাহ্‌ এই হুকুম করলেন, তোমরা সেই স্থান থেকে যে ইমামদের এনেছ, তাদের এক জনকে সেই দেশে নিয়ে যাও; সে সেখানে গিয়ে বাস করুক এবং সে লোকদেরকে সেই দেশের আল্লাহ্‌র বিধান শিক্ষা দিক।
{17:28} পরে তারা সামেরিয়া থেকে যে ইমামদের নিয়ে গিয়েছিল, তাদের এক জন এসে বেথেলে বাস করলো এবং কিভাবে মাবুদকে ভয় করতে হয়, তা লোকদেরকে শিখাতে লাগল।
{17:29} তবুও তাদের প্রত্যেক জাতি নিজ নিজ দেবতা তৈরি করলো এবং সামেরীয়েরা উচ্চস্থলীতে যেসব মন্দির নির্মাণ করেছিল, তন্মধ্যে এক এক জাতি যার যার নিবাস-নগরে স্ব স্ব দেবতাকে স্থাপন করলো।
{17:30} এভাবে ব্যাবিলনের লোকেরা সুক্কোৎ-বনোৎ নির্মাণ করলো ও কূথের লোকেরা নের্গল নির্মাণ করলো এবং হমাতের লোকেরা অশীমা নির্মাণ করলো,
{17:31} আর অব্বীয়েরা নিভস ও তর্তক নির্মাণ করলো ও সফর্বীয়েরা সফর্বয়িমের দেবতা অদ্রম্মেলক ও অনম্মেলকের উদ্দেশে যার যার সন্তানদের আগুনে পোড়াত।
{17:32} তারা মাবুদকে ভয় করতো, আবার নিজেদের জন্য নিজেদের মধ্য থেকে উচ্চস্থলীগুলোর ইমামদেরকে নিযুক্ত করতো; তারাই তাদের জন্য উচ্চস্থলীর মন্দিরে উৎসর্গ করতো।
{17:33} তারা মাবুদকেও ভয় করতো এবং যেসব জাতি থেকে আনা হয়েছিল, তাদের বিধান অনুসারে নিজ নিজ দেবতারও সেবা করতো।
{17:34} তারা আজ পর্যন্ত আগের বিধান অনুসারে কাজ করছে; তারা প্রকৃতপক্ষে মাবুদের এবাদত করে না, স্ব স্ব বিধি ও অনুশাসন অনুসারে আচরণ করে না এবং মাবুদ যাঁর নাম ইসরাইল রেখেছিলেন, সেই ইয়াকুবের সন্তানদের দেওয়া তাঁর ব্যবস্থা ও হুকুম অনুসারেও চলে না।
{17:35} বাস্তবিক মাবুদ তাদের সঙ্গে নিয়ম করে এই হুকুম দিয়েছিলেন, তোমরা অন্য দেবতাদের এবাদত করবে না, তাদের কাছে সেজ্‌দা করবে না, তাদের সেবা করবে না, বা তাদের উদ্দেশে কোরবানী করবে না;
{17:36} কিন্তু যিনি মহাপরাক্রম ও বাড়িয়ে দেওয়া বাহু দ্বারা মিসর দেশ থেকে তোমাদেরকে উঠিয়ে এনেছেন, তোমরা সেই মাবুদকেই ভয় করবে, তাঁরই কাছে সেজ্‌দা করবে ও তাঁরই উদ্দেশে কোরবানী করবে।
{17:37} আর তিনি তোমাদের জন্য যেসব বিধি ও অনুশাসন এবং যে শরীয়ত ও হুকুম লিখে দিয়েছেন, সব সময় সেসব যত্নপূর্বক পালন করবে; অন্য দেবতাদের এবাদত করবে না;
{17:38} আর আমি তোমাদের সঙ্গে যে নিয়ম করেছি, তা ভুলে যাবে না এবং অন্য দেবতাদের এবাদত করবে না;
{17:39} কিন্তু তোমাদের আল্লাহ্‌ মাবুদকেই ভয় করবে; তাতে তিনিই তোমাদের সমস্ত দুশমনের হাত থেকে তোমাদেরকে উদ্ধার করবেন।
{17:40} তবুও তারা কথা শুনল না; তাদের আগের বিধান অনুসারে চললো।
{17:41} এভাবে সেই জাতিরা মাবুদকেও ভয় করছে এবং তাদের খোদাই-করা মূর্তির সেবাও করে আসছে; তাদের পূর্বপুরুষেরা যেরকম করতো, তাদের পুত্র পৌত্রেরাও আজ পর্যন্ত সেরকম করছে।
{i18:1} এহুদার বাদশাহ্‌ হিষ্কিয়
{18:1} এলার পুত্র ইসরাইলের বাদশাহ্‌ হোসিয়ার তৃতীয় বছরে এহুদার বাদশাহ্‌ আহসের পুত্র হিষ্কিয় রাজত্ব করতে আরম্ভ করেন।
{18:2} তিনি পঁচিশ বছর বয়সে রাজত্ব করতে আরম্ভ করেন এবং ঊনত্রিশ বছর জেরুশালেমে রাজত্ব করেন, তাঁর মায়ের নাম অবী, তিনি জাকারিয়ার কন্যা।
{18:3} হিষ্কিয় তাঁর পূর্বপুরুষ দাউদের মতই মাবুদের দৃষ্টিতে যা ন্যায্য তা-ই করতেন।
{18:4} তিনি সমস্ত উচ্চস্থলী উচ্ছিন্ন করলেন ও সমস্ত স্তম্ভ ভেঙ্গে ফেললেন এবং আশেরা-মূর্তি বিনষ্ট করলেন, আর মূসা যে ব্রোঞ্জের সাপ তৈরি করেছিলেন তা ভেঙে ফেললেন। কেননা সেই সময় পর্যন্ত বনি-ইসরাইল তার উদ্দেশে ধূপ জ্বালাত; তিনি তার নাম নহুষ্টন (পিত্তলখণ্ড) রাখলেন।
{18:5} তিনি ইসরাইলের আল্লাহ্‌ মাবুদের উপর নির্ভর করতেন; আর তাঁর পরে এহুদার বাদশাহ্‌দের মধ্যে কেউ তাঁর তুল্য হন নি, তাঁর আগেও ছিলেন না।
{18:6} বাস্তবিক মাবুদের প্রতি তিনি আসক্ত ছিলেন, তাঁকে অনুসরণ করা থেকে বিরত হলেন না, বরং মাবুদ মূসাকে যেসব হুকুম দিয়েছিলেন, সেই সমস্ত পালন করতেন।
{18:7} আর মাবুদ তাঁর সহবর্তী ছিলেন; তিনি যে কোন স্থানে যেতেন, বুদ্ধিপূর্বক চলতেন; আর তিনি আসেরিয়ার বাদশাহ্‌র অধীনতা অস্বীকার করলেন, তাঁর গোলামী আর করলেন না।
{18:8} তিনি গাজা ও তার সীমা পর্যন্ত, প্রহরীদের উঁচু পাহারা-ঘর থেকে প্রাচীরবেষ্টিত নগর পর্যন্ত, ফিলিস্তিনীদের আক্রমণ করলেন।
{18:9} হিষ্কিয় বাদশাহ্‌র চতুর্থ বছরে, অর্থাৎ ইসরাইলের বাদশাহ্‌ এলার পুত্র হোসিয়ার সপ্তম বছরে আসেরিয়ার বাদশাহ্‌ শালমানেসার সামেরিয়ার বিরুদ্ধে তা অবরোধ করলেন।
{18:10} আর তিন বছর পরে আসেরিয়েরা তা অধিকার করলো; হিষ্কিয় বাদশাহ্‌র ষষ্ঠ বছরে ও ইসরাইলের বাদশাহ্‌ হোসিয়ার নবম বছরে সামেরিয়া অন্যের অধিকারে চলে গেল।
{18:11} পরে আসেরিয়ার বাদশাহ্‌ ইসরাইলকে আসেরিয়া দেশে নিয়ে গিয়ে হলহে, হাবোরে, গোষণের নদীতীরে এবং মাদীয়দের নানা নগরে স্থাপন করলেন।
{18:12} এর কারণ এই, তারা তাদের আল্লাহ্‌ মাবুদের মান্য করতো না; বরং তাঁর নিয়ম অর্থাৎ মাবুদের গোলাম মূসার সমস্ত হুকুম লঙ্ঘন করতো, তা শুনত না, পালনও করতো না।
{i18:13} বাদশাহ্‌ সন্‌হেরীবের এহুদা আক্রমণ
{18:13} পরে হিষ্কিয় বাদশাহ্‌র চতুর্দশ বছরে আসেরিয়ার বাদশাহ্‌ সনহেরীব এহুদার প্রাচীর-বেষ্টিত সমস্ত নগরের বিরুদ্ধে এসে সেই সকল অধিকার করতে লাগলেন।
{18:14} তাতে এহুদার বাদশাহ্‌ হিষ্কিয় লাখীশে আসেরিয়ার বাদশাহ্‌র কাছে এই কথা বলে পাঠালেন, আমি অন্যায় করেছি, আমার কাছ থেকে ফিরে যান; আপনি আমাকে যে ভার দেবেন, তা আমি বহন করবো। তাতে আসেরিয়া দেশের বাদশাহ্‌ এহুদার বাদশাহ্‌ হিষ্কিয়ের তিন শত তালন্ত রূপা ও ত্রিশ তালন্ত সোনা দণ্ড নির্ধারণ করলেন।
{18:15} তখন হিষ্কিয় মাবুদের গৃহে ও রাজপ্রাসাদের ভাণ্ডারগুলোতে পাওয়া সমস্ত রূপা তাকে দিলেন।
{18:16} এহুদার বাদশাহ্‌ হিষ্কিয় মাবুদের বায়তুল-মোকাদ্দসের যে যে কবাট ও যে যে বাজু সোনা দিয়ে মুড়িয়েছিলেন, হিষ্কিয় সেই সময়ে তা থেকে সোনা কেটে আসেরিয়ার বাদশাহ্‌কে দিলেন।
{18:17} পরে আসেরিয়ার বাদশাহ্‌ লাখীশ থেকে তর্তনকে, রব্‌সারীসকে ও রব্‌শাকিকে বড় সৈন্যদলের সঙ্গে জেরুশালেমে হিষ্কিয় বাদশাহ্‌র কাছে প্রেরণ করলেন এবং তাঁরা যাত্রা করে জেরুশালেমে উপস্থিত হলেন। তাঁরা এসে উচ্চতর পুষ্করিণীর প্রণালীর কাছে ধোপার-ভূমির রাজপথে অবস্থান গ্রহণ করলেন।
{18:18} পরে তাঁরা বাদশাহ্‌কে আহ্বান করলে হিল্কিয়ের পুত্র ইলিয়াকীম নামে রাজপ্রাসাদের নেতা, শিব্‌ন লেখক ও আসফের পুত্র যোয়াহ নামক ইতিহাস-রচয়িতা বের হয়ে তাঁদের কাছে গেলেন।
{18:19} রব্‌শাকি তাঁদেরকে বললেন, তোমরা হিষ্কিয়কে এই কথা বল, বাদশাহ্‌দের বাদশাহ্‌ আসেরিয়ার বাদশাহ্‌ এই কথা বলেন, তুমি যে সাহস করছো, সে কেমন সাহস?
{18:20} তুমি বলছো, যুদ্ধের বুদ্ধি ও পরাক্রম আমার আছে, কিন্তু সেটা কেবল মুখের কথামাত্র; বল দেখি, তুমি কার উপরে নির্ভর করে আমার বিদ্রোহী হলে?
{18:21} এখন দেখ, তুমি ঐ থেঁৎলা নলরূপ লাঠিতে, অর্থাৎ মিসরের উপরে নির্ভর করছো; কিন্তু কেউ যদি তার উপরে নির্ভর করে, সে তার হাতে ফুটে তা বিদ্ধ করে, যত লোক মিসরের বাদশাহ্‌ ফেরাউনের উপরে নির্ভর করে, সেই সবের পক্ষে সে তেমনই।
{18:22} আর যদি তোমরা আমাকে বল, আমরা আমাদের আল্লাহ্‌ মাবুদের উপর বিশ্বাস করি, তবে তিনি কি সেই জন নন, যাঁর উচ্চস্থলী ও সমস্ত কোরবানগাহ্‌ হিষ্কিয় দূর করেছে এবং এহুদা ও জেরুশালেমের লোকদের বলেছে, তোমরা জেরুশালেমে এই কোরবানগাহ্‌র কাছে সেজ্‌দা করবে?
{18:23} তুমি একবার আমার মালিক আসেরিয়ার বাদশাহ্‌র কাছে পণ কর, আমি তোমাকে দুই হাজার ঘোড়া দেব, যদি তুমি ঘোড়সওয়ার দিতে পার।
{18:24} তবে কেমন করে আমার প্রভুর ক্ষুদ্রতম গোলামদের মধ্যে এক জন সেনাপতিকে হটিয়ে দেবে এবং রথ ও ঘোড়সওয়ারদের জন্য মিসরের উপরে নির্ভর করবে?
{18:25} বল দেখি, আমি কি মাবুদের সম্মতি ছাড়া এই স্থান ধ্বংস করতে এসেছি? মাবুদই আমাকে বলেছেন, তুমি ঐ দেশে গিয়ে সেটি ধ্বংস কর।
{18:26} তখন হিল্কিয়ের পুত্র ইলিয়াকিম, শিব্‌ন ও যোয়াহ রব্‌শাকিকে বললেন, আরজ করি, আপনার গোলামদেরকে অরামীয় ভাষায় বলুন, কেননা আমরা তা বুঝতে পারি; প্রাচীরের উপরিস্থ লোকদের শুনিয়ে আমাদের সঙ্গে এহুদার ভাষায় কথা বলবেন না।
{18:27} কিন্তু রব্‌শাকি তাদেরকে বললেন, আমার মালিক কি শুধু তোমার মালিকের কাছে এবং তোমারই কাছে এই কথা বলতে আমাকে পাঠিয়েছেন? ঐ যে লোকেরা তোমাদের সঙ্গে নিজ নিজ বিষ্ঠা খেতে ও মূত্র পান করতে প্রাচীরের উপরে বসে আছে, ওদেরই কাছে কি তিনি পাঠান নি?
{18:28} পরে রব্‌শাকি দাঁড়িয়ে উচ্চৈঃস্বরে ইহুদী ভাষায় বলতে লাগলেন, তোমরা বাদশাহ্‌দের বাদশাহ্‌ আসেরিয়ার বাদশাহ্‌র কথা শোন।
{18:29} বাদশাহ্‌ এই কথা বলছেন, হিষ্কিয় তোমাদের যেন না ভুলায়; কেননা তাঁর হাত থেকে তোমাদেরকে রক্ষা করতে তার সাধ্য নেই।
{18:30} আর হিষ্কিয় এই কথা বলে মাবুদের উপর তোমাদের বিশ্বাস না জন্মায় যে, মাবুদ আমাদেরকে নিশ্চয়ই উদ্ধার করবেন, এই নগর কখনও আসেরিয়ার বাদশাহ্‌র অধিকারে যাবে না।
{18:31} তোমরা হিষ্কিয়ের কথা শুনবে না; কেননা আসেরিয়ার বাদশাহ্‌ এই কথা বলেন, তোমরা আমার সঙ্গে সন্ধি কর, বের হয়ে আমার কাছে এসো; তোমরা প্রত্যেক জন যার যার আঙ্গুর ফল ও ডুমুরফল ভোজন কর এবং নিজ নিজ কূপের পানি পান কর;
{18:32} পরে আমি এসে তোমাদের নিজের দেশের মত একটি দেশে, শস্য ও আঙ্গুর-রসের দেশে, রুটি ও আঙ্গুর-ক্ষেতের দেশে এবং তৈলদায়ক জলপাই গাছ ও মধুর দেশে তোমাদেরকে নিয়ে যাব; তাতে তোমরা বাঁচবে, মরবে না; কিন্তু হিষ্কিয়ের কথা শুনবে না; কেননা সে তোমাদেরকে ভুলায়, বলে, মাবুদ আমাদেরকে উদ্ধার করবেন।
{18:33} জাতিদের দেবতারা কি কেউ কখনও আসেরিয়ার বাদশাহ্‌র হাত থেকে নিজ নিজ দেশ রক্ষা করেছে?
{18:34} হমাত ও অর্পদের দেবতারা কোথায়? সফর্বয়িমের, হেনার ও ইব্বার দেবতারা কোথায়? ওরা কি আমার হাত থেকে সামেরিয়াকে রক্ষা করেছে?
{18:35} ভিন্ন ভিন্ন দেশের সমস্ত দেবতার মধ্যে কোন্‌ দেবতারা আমার হাত থেকে তাদের দেশ উদ্ধার করেছে? তবে মাবুদ আমার হাত থেকে জেরুশালেমকে উদ্ধার করবেন, এ কি সম্ভব?
{18:36} কিন্তু লোকেরা নীরব হয়ে থাকলো, তাঁর একটা কথারও জবাবে কিছু বললো না, কারণ বাদশাহ্‌র এই হুকুম ছিল যে, তাকে কোন জবাব দিও না।
{18:37} পরে হিল্কিয়ের পুত্র রাজপ্রাসাদের নেতা ইলিয়াকীম, শিব্‌ন লেখক ও আসফের পুত্র ইতিহাস-রচয়িতা যোয়াহ যার যার কাপড় ছিঁড়ে হিষ্কিয়ের কাছে এসে রব্‌শাকির সমস্ত কথা তাঁকে জানালেন।
{i19:1} জেরুশালেমের রক্ষার ভবিষ্যদ্বাণী
{19:1} এসব শুনে বাদশাহ্‌ হিষ্কিয় তাঁর কাপড় ছিঁড়ে চট পরে মাবুদের গৃহে গমন করলেন।
{19:2} আর রাজপ্রাসাদের নেতা ইলীয়াকীমকে ও শিব্‌ন লেখককে এবং ইমামদের প্রধান ব্যক্তিবর্গকে চট পরিয়ে আমোজের পুত্র ইশাইয়া নবীর কাছে পাঠিয়ে দিলেন।
{19:3} তাঁরা তাঁকে বললেন, হিষ্কিয় এই কথা বলেন, আজকের দিন সঙ্কটের, অনুযোগের ও অপমানের দিন, কেননা সন্তানেরা প্রসব-দ্বারে উপস্থিত, কিন্তু প্রসব করার শক্তি নেই।
{19:4} জীবন্ত আল্লাহ্‌কে টিট্‌কারি দেবার জন্য তাঁর প্রভু আসেরিয়ার বাদশাহ্‌র প্রেরিত রব্‌শাকি যেসব কথা বলেছে, হয় তো আপনার আল্লাহ্‌ মাবুদ সেই সমস্ত শুনবেন এবং তাকে সেই সমস্ত কথার জন্য তিরস্কার করবেন, যা আপনার আল্লাহ্‌ মাবুদ শুনেছেন, অতএব যে অবশিষ্টাংশ এখনও আছে, আপনি তার জন্য মুনাজাত করুন।
{19:5} তখন বাদশাহ্‌ হিষ্কিয়ের গোলামেরা ইশাইয়ার কাছে উপস্থিত হলেন।
{19:6} ইশাইয়া তাঁদের বললেন, তোমাদের মালিককে এই কথা বল, মাবুদ এই কথা বলেন, তুমি যা শুনেছ ও যা বলে আসেরিয়ার বাদশাহ্‌র গোলামেরা আমার নিন্দা করেছে, সেই সমস্ত কথায় ভয় পেয়ো না।
{19:7} দেখ, আমি তার মধ্যে একটি রূহ্‌ দেব এবং সে কোন সংবাদ শুনবে, শুনে তাঁর দেশে ফিরে যাবে, পরে আমি তারই দেশে তাকে তলোয়ার দ্বারা নিপাত করবো।
{i19:8} বাদশাহ্‌ সন্‌হেরীবের ভয় দেখানো
{19:8} পরে রব্‌শাকি ফিরে গেলেন, গিয়ে দেখতে পেলেন যে, আসেরিয়ার বাদশাহ্‌ লিব্‌নার বিপক্ষে যুদ্ধ করছেন; বস্তুত তিনি লাখীশ থেকে প্রস্থান করেছেন, এই কথা রব্‌শাকি শুনেছিলেন।
{19:9} পরে তিনি ইথিওপিয়ার বাদশাহ্‌ তির্হকঃ-এর বিষয়ে এই সংবাদ শুনলেন, দেখুন, তিনি আপনার বিরুদ্ধে যুদ্ধ করার জন্য বের হয়ে এসেছেন। তখন তিনি পুনর্বার হিষ্কিয়ের কাছে দূত পাঠিয়ে বললেন,
{19:10} তোমরা এহুদার বাদশাহ্‌ হিষ্কিয়কে এই কথা বলবে, তোমার বিশ্বাস-ভূমি আল্লাহ্‌ এই কথা বলে তোমার ভ্রান্তি যেন না জন্মান যে, জেরুশালেম আসেরিয়ার বাদশাহ্‌র হাতে তুলে দেওয়া হবে না।
{19:11} দেখ, সমুদয় দেশ নিঃশেষে বিনষ্ট করে আসেরিয়ার বাদশাহ্‌রা সমস্ত দেশের প্রতি যা যা করেছেন, তা তুমি শুনেছ; তবে তুমি কি উদ্ধার পাবে?
{19:12} আমার পূর্বপুরুষেরা যেসব জাতিকে বিনষ্ট করেছেন — গোষণ, হারণ, রেৎসফ এবং তলঃসর-নিবাসী আদন-সন্তানেরা — তাদের দেবতারা কি তাদেরকে উদ্ধার করেছে?
{19:13} হমাতের বাদশাহ্‌, অর্পদের বাদশাহ্‌ এবং সফর্বয়িম নগরের, হেনার ও ইব্বার বাদশাহ্‌ কোথায়?
{i19:14} বাদশাহ্‌ হিষ্কিয়ের মুনাজাত
{19:14} হিষ্কিয় দূতদের হাত থেকে পত্রখানি নিয়ে পাঠ করলেন; পরে হিষ্কিয় মাবুদের গৃহে গেলেন এবং মাবুদের সম্মুখে তা মেলে ধরলেন।
{19:15} আর হিষ্কিয় মাবুদের সম্মুখে মুনাজাত করে বললেন, হে মাবুদ, ইসরাইলের আল্লাহ্‌, কারুবীদ্বয়ে আসীন, তুমি, কেবলমাত্র তুমিই দুনিয়ার সমস্ত রাজ্যের আল্লাহ্‌; তুমিই আসমান ও দুনিয়া নির্মাণ করেছ।
{19:16} হে মাবুদ, কান দাও, শোন; হে মাবুদ, চোখ খুলে করে দেখ; জীবন্ত আল্লাহ্‌কে টিট্‌কারি দেবার জন্য সন্‌হেরীব যেসব কথা বলে পাঠিয়েছে, তা শুন।
{19:17} সত্যি বটে, হে মাবুদ, আসেরিয়া বাদশাহ্‌রা জাতিদেরকে ও তাদের দেশগুলো বিনষ্ট করেছে,
{19:18} এবং তাদের দেবতাদেরকে আগুনে নিক্ষেপ করেছে, কারণ তারা আল্লাহ্‌ নয়, কিন্তু মানুষের হাতের কাজ, কাঠ ও পাথর; এজন্য ওরা তাদেরকে বিনষ্ট করেছে।
{19:19} অতএব এখন, হে মাবুদ, আমাদের আল্লাহ্‌, ফরিয়াদ করি, তুমি তার হাত থেকে আমাদেরকে নিস্তার কর; তাতে দুনিয়ার সমস্ত রাজ্য জানতে পারবে যে, হে মাবুদ, তুমি, কেবল তুমিই আল্লাহ্‌।
{19:20} পরে আমোজের পুত্র ইশাইয়া হিষ্কিয়ের কাছে এই কথা বলে পাঠালেন; ইসরাইলের আল্লাহ্‌ মাবুদ এই কথা বলেন, তুমি আসেরিয়ার বাদশাহ্‌ সন্‌হেরীবের বিষয়ে আমার কাছে মুনাজাত করেছে, তা আমি শুনলাম।
{19:21} মাবুদ তার বিষয়ে যে কথা বলেছেন, তাহল — অনূঢ়া সিয়োন-কন্যা তোমাকে তুচ্ছ ও পরিহাস করছে; জেরুশালেম-কন্যা তোমার দিকে মাথা নাড়ছে।
{19:22} তুমি কাকে টিট্‌কারি দিয়েছ? কার নিন্দা করেছ? কার বিরুদ্ধে উচ্চশব্দ করেছ ও ঊর্ধ্বদিকে চোখ তুলেছ? ইসরাইলের পবিত্রতমেরই বিরুদ্ধে।
{19:23} তুমি তোমার দূতদের দ্বারা প্রভুকে টিট্‌কারি দিয়ে বলেছ, ‘আমি আমার অনেক রথ নিয়ে পর্বতমালার উঁচু মাথায়, লেবাননের নিভৃত স্থানে আরোহণ করেছি; আমি তার দীর্ঘকায় এরস গাছ ও উৎকৃষ্ট সমস্ত দেবদারু কেটে ফেলব; তার প্রান্তভাগস্থ বাসস্থানে, উর্বর ক্ষেতের কাননে প্রবেশ করবো।
{19:24} আমি তা খনন করে অসাধারণ পানি পান করেছি, আমি আমার পা দিয়ে মিসরের সমস্ত খাল শুকিয়ে ফেলবো।
{19:25} তুমি কি শুন নি যে, আমি অনেক আগেই তা ঠিক করে রেখেছিলাম, অনেক কাল আগেই এই বিষয় স্থির করেছিলাম? আমি এখন এটা কার্যকর করলাম, তোমার দ্বারা দৃঢ় সমস্ত নগর বিনাশ করে ঢিবি করলাম;
{19:26} আর সেই স্থানের বাসিন্দারা শক্তিহীন, ক্ষুব্ধ ও লজ্জিত হল; তারা ক্ষেতের শাক ও নবীন ঘাস, ছাদের উপরিস্থ ঘাসের মত হল যা বেড়ে উঠবার আগেই শুকিয়ে যায়।
{19:27} কিন্তু তোমার বসে থাকা, বাইরে যাওয়া, ভিতরে আসা এবং আমার বিরুদ্ধে তোমার ক্রোধ-প্রকাশ, এসব আমি জানি।
{19:28} আমার বিরুদ্ধে তোমার ক্রোধের নিমিত্ত এবং তোমার যে অহংকারের কথা আমার কর্ণগোচর হয়েছে, তার জন্য আমি তোমার নাসিকায় আমার আঁকড়া, তোমার ওষ্ঠাধরে আমার বল্‌গা দেব এবং তুমি যে পথ দিয়ে এসেছো, সেই পথ দিয়ে তোমাকে ফিরে যেতে বাধ্য করবো।
{19:29} আর হে হিষ্কিয়, তোমার জন্য চিহ্ন হবে এই: তোমারা এই বছর স্বতঃ উৎপন্ন শস্য ও দ্বিতীয় বছর তার মূল থেকে উৎপন্ন শস্য ভোজন করবে, পরে তোমরা তৃতীয় বছরে বীজ বপন করে শস্য কাটবে এবং আঙ্গুরক্ষেত করে তার ফল ভোগ করবে।
{19:30} আর এহুদা-কুলের রক্ষা পাওয়া যেসব লোক অবশিষ্ট আছে, তারা আবার নিচে মূল বাঁধবে ও উপরে ফল দেবে।
{19:31} কেননা জেরুশালেম থেকে অবশিষ্ট ব্যক্তিরা, সিয়োন পর্বত থেকে রক্ষা পাওয়া লোকেরা বের হবে; বাহিনীগণের মাবুদের গভীর আগ্রহই তা সাধন করবে।
{19:32} অতএব আসেরিয়ার বাদশাহ্‌র বিষয়ে মাবুদ এই কথা বলেন, সে এই নগরে আসবে না, এখানে তীর নিক্ষেপ করবে না, ঢাল নিয়ে এর সম্মুখে আসবে না, এর বিরুদ্ধে জাঙ্গাল বাঁধবে না।
{19:33} সে যে পথ দিয়ে এসেছে, সেই পথ দিয়েই ফিরে যাবে, এই নগরে আসবে না, মাবুদ এই কথা বলেন।
{19:34} কারণ আমি আমার জন্য ও আমার গোলাম দাউদের জন্য এই নগরের রক্ষার্থে এর ঢালস্বরূপ হবো।
{i19:35} বাদশাহ্‌ সন্‌হেরীবের পরাজয় ও মৃত্যু
{19:35} পরে সেই রাত্রে মাবুদের ফেরেশতা গিয়ে আসেরীয়দের শিবিরে এক লক্ষ পঁচাশি হাজার লোক হত্যা করলেন। লোকেরা প্রত্যুষে উঠে দেখলো সমস্ত দেহই মৃত।
{19:36} অতএব আসেরিয়ার বাদশাহ্‌ সন্‌হেরীব প্রস্থান করলেন এবং নিনেভেতে ফিরে গিয়ে বাস করলেন।
{19:37} পরে তিনি যখন তাঁর দেবতা নিষ্রোকের মন্দিরে সেজ্‌দা করছিলেন, তখন অদ্রম্ম্‌েলক ও শরেৎসর নামক তাঁর দুই পুত্র তলোয়ার দ্বারা তাঁকে আঘাত করলো; পরে তারা অরারট দেশে পালিয়ে গেল। আর এসর-হদ্দোন নামক তাঁর পুত্র তাঁর পদে বাদশাহ্‌ হলেন।
{i20:1} বাদশাহ্‌ হিষ্কিয়ের অসুস্থতা
{20:1} সেই সময় হিষ্কিয় সাংঘাতিক অসুস্থ হয়েছিল। আর আমোজের পুত্র নবী ইশাইয়া তাঁর কাছে এসে বললেন, মাবুদ এই কথা বলেন, তুমি তোমার বাড়ির ব্যবস্থা করে রাখ, কেননা তোমার মৃত্যু হবে, তুমি বাঁচবে না।
{20:2} তখন তিনি দেয়ালের দিকে মুখ ফিরিয়ে মাবুদের কাছে মুনাজাত করে বললেন,
{20:3} হে মাবুদ, আরজ করি, তুমি এখন স্মরণ কর, আমি তোমার সাক্ষাতে বিশ্বস্ততায় ও একাগ্রচিত্তে চলেছি এবং তোমার দৃষ্টিতে যা ভাল, তা-ই করেছি। আর হিষ্কিয় ভীষণভাবে কান্নাকাটি করতে লাগলেন।
{20:4} ইশাইয়া বের হয়ে নগরের মধ্য স্থান পর্যন্ত যান নি, এমন সময়ে তাঁর কাছে মাবুদের এই কালাম নাজেল হল,
{20:5} তুমি ফিরে গিয়ে আমার লোকদের নেতা হিষ্কিয়কে বল, তোমার পূর্বপুরুষ দাউদের আল্লাহ্‌ মাবুদ এই কথা বলেন, আমি তোমার মুনাজাত শুনলাম, আমি তোমার নেত্রজল দেখলাম; দেখ, আমি তোমাকে সুস্থ করবো; তৃতীয় দিনে তুমি মাবুদের গৃহে উঠে যাবে।
{20:6} আর আমি তোমার আয়ু পনের বছর বৃদ্ধি করবো এবং আসেরিয়া বাদশাহ্‌র হাত থেকে তোমাকে ও এই নগরকে উদ্ধার করবো; আর আমি আমার জন্য ও আমার গোলাম দাউদের জন্য এই নগরের ঢালস্বরূপ হবো।
{20:7} পরে ইশাইয়া বললেন, ডুমুরফলের একটা চাক আন; আর লোকেরা তা নিয়ে স্ফোটকের উপরে দিলে তিনি বাঁচলেন।
{20:8} আর হিষ্কিয় ইশাইয়াকে বললেন, মাবুদ যে আমাকে সুস্থ করবেন এবং আমি যে তৃতীয় দিনে মাবুদের গৃহে উঠে যাব, এর চিহ্ন কি?
{20:9} ইশাইয়া বললেন, মাবুদ যে কথা বলেছেন তা যে সফল করবেন তার এই চিহ্ন মাবুদ থেকে আপনাকে দেওয়া যাবে; ছায়াটা কি দশ ধাপ অগ্রসর হবে, না দশ ধাপ পিছিয়ে যাবে?
{20:10} হিষ্কিয় বললেন, ছায়াটা যে দশ ধাপ আগে সরে যায়, এটা ক্ষুদ্র বিষয়; ছায়াটা বরং দশ ধাপ পিছিয়ে পড়ুক।
{20:11} তখন নবী ইশাইয়া মাবুদকে ডাকলেন, তাতে আহসের সিঁড়িতে ছায়াটা যত ধাপ নেমে গিয়েছিল, তিনি তার দশ ধাপ পিছনে ফেরালেন।
{i20:12} ব্যাবিলনের দূত
{20:12} ঐ সময়ে বলদনের পুত্র ব্যাবিলনের বাদশাহ্‌ বরোদক্‌বলদন্‌ হিষ্কিয়ের কাছে পত্র ও উপঢৌকন দ্রব্য পাঠালেন, কারণ তিনি শুনেছিলেন যে, হিষ্কিয় অসুস্থ হয়েছেন।
{20:13} তাতে হিষ্কিয় দূতদের কথা শুনলেন এবং তাঁর সমস্ত ধন-ভাণ্ডার, রূপা, সোনা, সুগন্ধি দ্রব্য ও বহুমূল্য তেল এবং অস্ত্রাগার ও ধনাগারগুলোর সমস্ত বস্তু তাদেরকে দেখালেন; হিষ্কিয় তাদেরকে না দেখালেন, এমন কোন সামগ্রী তাঁর বাড়িতে বা তাঁর সমস্ত রাজ্যে ছিল না।
{20:14} পরে নবী ইশাইয়া হিষ্কিয় বাদশাহ্‌র কাছে এসে তাঁকে জিজ্ঞাসা করলেন, ঐ লোকেরা কি বললো? আর ওরা কোথা থেকে আপনার কাছে এল? হিষ্কিয় বললেন, ওরা দূর দেশ থেকে, ব্যাবিলন থেকে এসেছে।
{20:15} তিনি জিজ্ঞাসা করলেন, ওরা আপনার বাড়িতে কি কি দেখেছে? হিষ্কিয় বললেন, আমার বাড়িতে যা যা আছে, সবই দেখেছে; তাদেরকে না দেখিয়েছি, আমার ধনাগারগুলোর মধ্যে এমন কোন দ্রব্য নেই।
{20:16} ইশাইয়া হিষ্কিয়কে বললেন, মাবুদের কালাম শুনুন।
{20:17} দেখ, এমন সময় আসছে, যখন তোমার বাড়িতে যা কিছু আছে এবং তোমার পূর্বপুরুষদের সঞ্চিত যা যা আজ পর্যন্ত রয়েছে, সকলই ব্যাবিলনে নীত হবে; কিছুই অবশিষ্ট থাকবে না, মাবুদ এই কথা বলেন।
{20:18} আর যারা তোমা থেকে উৎপন্ন হবে, তোমার সেই সন্তানদের মধ্যে কয়েকজন নীত হবে; এবং তারা ব্যাবিলনের বাদশাহ্‌র প্রাসাদে নপুংসক হবে।
{20:19} তখন হিষ্কিয় ইশাইয়াকে বললেন, আপনি মাবুদের যে কালাম বললেন, তা উত্তম। তিনি আরও বললেন, যদি আমার সময়ে শান্তি ও নিরাপদ হয়, তবে তা কি উত্তম নয়?
{i20:20} বাদশাহ্‌ হিষ্কিয়ের মৃত্যু
{20:20} হিষ্কিয়ের অবশিষ্ট কাজের বৃত্তান্ত ও সমস্ত বিক্রম এবং কিভাবে পুস্করিণী ও প্রণালী করে তিনি নগরে পানি এনেছিলেন, এসব কি এহুদা-বাদশাহ্‌দের ইতিহাস পুস্তকে লেখা নেই?
{20:21} পরে হিষ্কিয় তাঁর পূর্বপুরুষদের সঙ্গে নিদ্রাগত হলেন এবং তাঁর পুত্র মানশা তাঁর পদে বাদশাহ্‌ হলেন।
{i21:1} এহুদার বাদশাহ্‌ মানশা
{21:1} মানশা বারো বছর বয়সে রাজত্ব করতে আরম্ভ করেন এবং পঞ্চান্ন বছরকাল জেরুশালেমে রাজত্ব করেন; তাঁর মায়ের নাম হিফ্‌সীবা।
{21:2} মাবুদের দৃষ্টিতে যা মন্দ, তা-ই তিনি করতেন; মাবুদ বনি-ইসরাইলদের সম্মুখ থেকে যে জাতিদেরকে অধিকারচ্যূত করেছিলেন, তিনি তাদের ঘৃণিত কাজ অনুসারেই করতেন।
{21:3} বাস্তবিক তাঁর পিতা হিষ্কিয় যেসব উচ্চস্থলী বিনষ্ট করেছিলেন, তিনি সেগুলো পুনর্বার নির্মাণ করলেন এবং ইসরাইলের বাদশাহ্‌ আহাব যেমন করেছিলেন, তেমনি তিনি বালের জন্য কোরবানগাহ্‌ প্রস্তুত করলেন এবং আশেরা-মূর্তি নির্মাণ করলেন, আর আসমানের সমস্ত বাহিনীর কাছে সেজ্‌দা ও তাদের সেবা করতেন।
{21:4} আর মাবুদ যে গৃহের উদ্দেশে বলেছিলেন, আমি জেরুশালেমে আমার নাম স্থাপন করবো, মাবুদের সেই গৃহে তিনি কতকগুলো কোরবানগাহ্‌ তৈরি করলেন।
{21:5} আর তিনি মাবুদের গৃহের দুই প্রাঙ্গণে আসমানের সমস্ত বাহিনীর জন্য কোরবানগাহ্‌ তৈরি করলেন।
{21:6} আর তিনি তাঁর পুত্রকে আগুনের মধ্য দিয়ে গমন করালেন ও গণকতা ও মোহকের ব্যবহার করতেন এবং ভূতড়িয়াদের ও গুনিনদেরকে রাখতেন। তিনি মাবুদের দৃষ্টিতে ভীষণ কদাচরণ করে তাঁকে অসন্তুষ্ট করলেন।
{21:7} আর তিনি আশেরার যে খোদাই-করা মূর্তি তৈরি করেছিলেন, তা সেই গৃহে স্থাপন করলেন, যার বিষয়ে মাবুদ দাউদ ও তাঁর পুত্র সোলায়মানকে এই কথা বলেছিলেন, আমি এই গৃহে এবং ইসরাইলের সমস্ত বংশের মধ্যে আমার মনোনীত এই জেরুশালেমে আমার নাম চিরকালের জন্য স্থাপন করবো;
{21:8} আর আমি তাদের পূর্বপুরুষদেরকে যে দেশ দিয়েছি, সেই দেশ থেকে ইসরাইলকে আর ঘুরে বেড়াতে দেব না; যদি কেবল তারা আমি তাদেরকে যেসব হুকুম দিয়েছি এবং আমার গোলাম মূসা তাদেরকে যে সমস্ত ব্যবস্থা দিয়েছে সেই অনুসারে যত্নপূর্বক চলে।
{21:9} কিন্তু তারা শুনল না, আর মাবুদ বনি-ইসরাইলদের সম্মুখ থেকে যে জাতিদেরকে বিনষ্ট করেছিলেন, তাদের চেয়ে বেশি কদাচরণ করতে মানশা তাদেরকে কুপ্রবৃত্তি দিতেন।
{21:10} আর মাবুদ তাঁর গোলাম নবীদের দ্বারা এই কথা বললেন,
{21:11} এহুদার বাদশাহ্‌ মানশা এসব ঘৃণিত কাজ করেছে; তার আগে যে ইমোরীয়েরা ছিল, তাদের কৃত সমস্ত কাজ থেকেও সে বেশি দুষ্কর্ম করেছে এবং তার পুত্তলিদের দ্বারা এহুদাকেও গুনাহ্‌ করিয়েছে।
{21:12} অতএব ইসরাইলের আল্লাহ্‌ মাবুদ এই কথা বলেন, দেখ, আমি জেরুশালেম ও এহুদার উপরে এমন অমঙ্গল আনবো যে, তা যে কেউ শুনবে, তার কর্ণযুগল শিহরিত হয়ে উঠবে।
{21:13} আর আমি জেরুশালেমের উপরে সামেরিয়ার সুতা ও আহাব-কুলের ওলন বিস্তার করবো; যেমন কেউ থালা মুছে ফেলে এবং মোছার পর তা উল্টিয়ে উবুড় করে, তেমনি আমি জেরুশালেমকে মুছে ফেলবো।
{21:14} আর আমি আমার অধিকারের অবশিষ্টাংশ ত্যাগ করবো ও তাদের দুশমনদের হাতে তাদেরকে তুলে দেব; তারা তাদের সমস্ত দুশমনের শিকারের ও লুটের বস্তুস্বরূপ হবে।
{21:15} এর কারণ হল আমার দৃষ্টিতে যা মন্দ তারা তা-ই করেছে এবং যেদিন তাদের পূর্বপুরুষেরা মিসর থেকে বের হয়ে এসেছিল, সেদিন থেকে আজ পর্যন্ত আমাকে অসন্তুষ্ট করে এসেছে।
{21:16} মাবুদের দৃষ্টিতে যা মন্দ, তা করে মানশা এহুদাকে গুনাহ্‌ করিয়েছিলেন, তাঁর এই গুনাহ্‌ ছাড়াও তিনি আবার অনেক নির্দোষের রক্তপাতও করেছিলেন, এমন কি, জেরুশালেমের এক সীমা থেকে অন্য সীমা পর্যন্ত রক্তে পরিপূর্ণ করেছিলেন।
{21:17} মানশার অবশিষ্ট কাজের বৃত্তান্ত, সমস্ত কাজের বিবরণ ও তাঁর কৃত গুনাহ্‌ কি এহুদা-বাদশাহ্‌দের ইতিহাস-পুস্তকে লেখা নেই?
{21:18} পরে মানশা তাঁর পূর্বপুরুষদের সঙ্গে নিদ্রাগত হলেন এবং তাঁর বাড়ির বাগানে, উষের বাগানে তাঁকে দাফন করা হল; আর তাঁর পুত্র আমোন তাঁর পদে বাদশাহ্‌ হলেন।
{i21:19} এহুদার বাদশাহ্‌ আমোন
{21:19} আমোন বাইশ বছর বয়সে রাজত্ব করতে আরম্ভ করেন এবং জেরুশালেমে দু’বছর কাল রাজত্ব করেন; তাঁর মায়ের নাম মশুল্লেমৎ, তিনি ষট্‌বাস্থ হারুষের কন্যা।
{21:20} তাঁর পিতা মানশা যেমন করেছিলেন, তিনিও তেমনি মাবুদের দৃষ্টিতে যা মন্দ, তা-ই করতেন।
{21:21} তাঁর পিতা যে পথে চলেছিলেন, তিনিও সেসব পথে চলতেন এবং তাঁর পিতা যেসব মূর্তির সেবা করেছিলেন, তিনিও সেই সবের সেবা ও তাদের কাছে সেজ্‌দা করতেন;
{21:22} তিনি তাঁর পূর্বপুরুষদের আল্লাহ্‌ মাবুদকে ত্যাগ করেছিলেন; মাবুদের পথে চলতেন না।
{21:23} পরে আমোনের গোলামেরা তাঁর বিরুদ্ধে চক্রান্ত করলো, আর তারা বাদশাহ্‌কে তাঁর বাড়িতে হত্যা করলো।
{21:24} কিন্তু দেশের লোকেরা আমোন বাদশাহ্‌র বিরুদ্ধে চক্রান্তকারী সকলকে হত্যা করলো; পরে দেশের লোকেরা তাঁর পুত্র ইউসিয়াকে তাঁর পদে বাদশাহ্‌ করলো।
{21:25} আমোনের কৃত অবশিষ্ট কাজের বৃত্তান্ত এহুদা-বাদশাহ্‌দের ইতিহাস-পুস্তকে কি লেখা নেই?
{21:26} উষের বাগানে অবস্থিত তাঁর নিজের কবরে তাঁকে দাফন করা হল এবং তাঁর পুত্র ইউসিয়া তাঁর পদে বাদশাহ্‌ হলেন।
{i22:1} এহুদার বাদশাহ্‌ ইউসিয়া
{22:1} ইউসিয়া আট বছর বয়সে রাজত্ব করতে আরম্ভ করেন এবং একত্রিশ বছর জেরুশালেমে রাজত্ব করেন; তাঁর মায়ের নাম যিদীদা, তিনি বস্কতীয় আদায়ার কন্যা।
{22:2} ইউসিয়া মাবুদের সাক্ষাতে যা ন্যায্য তা-ই করতেন ও তাঁর পূর্বপুরুষ দাউদের সমস্ত পথে চলতেন, তার ডানে বা বামে ফিরতেন না।
{i22:3} শরীয়ত-কিতাব খুঁজে পাওয়া
{22:3} পরে বাদশাহ্‌ ইউসিয়ার অষ্টাদশ বছরে মশুল্লমের পৌত্র অৎসলিয়ের পুত্র শাফন লেখককে বাদশাহ্‌ এই কথা বলে মাবুদের গৃহে পাঠিয়ে দিলেন;
{22:4} তুমি হিল্কিয় মহা-ইমামের কাছে গিয়ে মাবুদের গৃহে যে অর্থ আনা হয়েছে, দ্বারপালেরা লোকদের কাছ থেকে যা সংগ্রহ করেছে, তা প্রস্তুত রাখতে বল।
{22:5} আর তারা মাবুদের গৃহের তত্ত্বাবধায়ক কার্যকারীদের হাতে তা দিক এবং তারা গৃহের ভাঙ্গা স্থান সারবার জন্য মাবুদের গৃহে যারা কাজ করে তাদের হাতে তা দিক;
{22:6} অর্থাৎ, ছুতার মিস্ত্রি, গাঁথক ও রাজমিস্ত্রিদেরকে এবং গৃহ সারাবার জন্য কাঠ ও খোদাই-করা পাথর ক্রয় করার জন্য তা দিক।
{22:7} কিন্তু তাদের হাতে যে টাকা দেওয়া হল, সেই বিষয়ে তাদের কাছ থেকে হিসাব নেওয়া হল না, কেননা তারা বিশ্বস্তভাবে কাজ করলো।
{22:8} তখন হিল্কিয় মহা-ইমাম শাফন লেখককে বললেন, আমি মাবুদের গৃহে শরীয়ত কিতাবখানি পেয়েছি। পরে হিল্কিয় শাফনকে সেই কিতাব দিলে তিনি তা পাঠ করলেন।
{22:9} আর শাফন লেখক বাদশাহ্‌র কাছে গিয়ে তাঁকে এই সংবাদ দিলেন, আপনার গোলামেরা সেই বাড়িতে পাওয়া সমস্ত টাকা একত্র করে মাবুদের গৃহের তত্ত্বাবধায়কদের হাতে দিয়েছে।
{22:10} পরে শাফন লেখক বাদশাহ্‌কে বললেন, হিল্কিয় ইমাম আমাকে একখানি কিতাব দিয়েছেন। আর শাফন বাদশাহ্‌র সাক্ষাতে তা পাঠ করতে লাগলেন।
{22:11} তখন বাদশাহ্‌ সেই শরীয়ত-কিতাবের সকল কালাম শুনে তাঁর কাপড় ছিঁড়লেন।
{22:12} আর বাদশাহ্‌ হিল্কিয় ইমামকে, শাফনের পুত্র অহীকামকে, মীখায়ের পুত্র অক্‌বোরকে, শাফন লেখককে ও রাজভৃত্য অসায়কে এই হুকুম করলেন,
{22:13} তোমরা যাও, এই যে কিতাবখানি পাওয়া গেছে, এই কিতাবের কালামগুলোর বিষয়ে আমার ও লোকদের এবং সমস্ত এহুদার জন্য মাবুদকে জিজ্ঞাসা কর; কেননা আমাদের পালন করার জন্য লেখা সকল কথানুযায়ী কাজ করার জন্য আমাদের পূর্বপুরুষেরা এই কিতাবের কথায় কান দেন নি, এজন্য আমাদের বিরুদ্ধে মাবুদের অতিশয় ক্রোধ প্রজ্বলিত হয়েছে।
{22:14} তখন হিল্কিয় ইমাম, অহিকাম, অক্‌বোর, শাফন ও অসায়, এঁরা বস্ত্রাগারের নেতা হর্হসের পৌত্র তিক্‌বের পুত্র শল্লুমের স্ত্রী হুলদা মহিলা-নবীর কাছে গেলেন; তিনি জেরুশালেমের দ্বিতীয় বিভাগে বাস করছিলেন। পরে তাঁরা তাঁর সঙ্গে কথাবার্তা বললেন।
{22:15} তিনি তাঁদের বললেন, ইসরাইলের আল্লাহ্‌ মাবুদ এই কথা বলেন, যে ব্যক্তি তোমাদেরকে আমার কাছে পাঠিয়েছে, তাকে বল, মাবুদ এই কথা বলেন,
{22:16} দেখ, আমি এই স্থান ও এখানকার অধিবাসীদের উপরে অমঙ্গল আনবো, এহুদার বাদশাহ্‌ যে কিতাব পাঠ করেছে, তাতে লেখা সমস্ত বিপদ নিয়ে আসব।
{22:17} কারণ তারা আমাকে ত্যাগ করেছে এবং অন্য দেবতাদের উদ্দেশে ধূপ জ্বালিয়েছে, এভাবে নিজ নিজ হাতের কাজ দ্বারা আমাকে অসন্তুষ্ট করেছে, সেজন্য এই স্থানের বিরুদ্ধে আমার গজবের আগুন জ্বলতেই থাকবে, তা নিভানো যাবে না।
{22:18} কিন্তু এহুদার বাদশাহ্‌, যিনি মাবুদের কাছে জিজ্ঞাসা করতে তোমাদেরকে পাঠিয়েছেন, তাঁকে এই কথা বল, ইসরাইলের আল্লাহ্‌ মাবুদ এই কথা বলেন,
{22:19} তুমি যেসব কালাম শুনেছ, এই স্থান ও এই জায়গার অধিবাসীদের বিরুদ্ধে আমি যেসব কালাম বলেছি, অর্থাৎ তারা যে বিস্ময়ের ও বদদোয়ার পাত্র হবে, তা শোনামাত্র তোমার অন্তঃকরণ কোমল হয়েছে, তুমি মাবুদের সাক্ষাতে নিজেকে অবনত করেছ এবং নিজের কাপড় ছিঁড়ে আমার সম্মুখে কান্নাকাটি করেছ, এজন্য মাবুদ বলেন, আমিও তোমার কথা শুনলাম।
{22:20} অতএব দেখ, আমি তোমার পূর্বপুরুষদের কাছে তোমাকে সংগ্রহ করবো; তুমি শান্তিতে কবর পাবে এবং আমি এই স্থানের উপরে যেসব অমঙ্গল আনবো, তোমার চোখ সেই সমস্ত দেখবে না। পরে তাঁরা আবার বাদশাহ্‌কে এই কথার সংবাদ দিলেন।
{i23:1} শরীয়ত পালনের ওয়াদা
{23:1} পরে বাদশাহ্‌ লোক পাঠালে তারা এহুদা ও জেরুশালেমের সমস্ত প্রধান ব্যক্তিবর্গকে তাঁর কাছে একত্র করলো।
{23:2} বাদশাহ্‌ মাবুদের গৃহে গেলেন এবং এহুদার সমস্ত লোক, সমস্ত জেরুশালেম-নিবাসী, ইমাম ও নবীদের এবং ক্ষুদ্র ও মহান সমস্ত লোক তাঁর সঙ্গে গমন করলো, পরে তিনি মাবুদের গৃহে পাওয়া নিয়ম-কিতাবের সমস্ত কথা তাদের শুনিয়ে পাঠ করলেন।
{23:3} পরে বাদশাহ্‌ মঞ্চের উপরে দাঁড়িয়ে মাবুদের অনুগামী হবার এবং সমস্ত অন্তঃকরণ ও সমস্ত প্রাণের সঙ্গে তাঁর হুকুম, নির্দেশ ও বিধি পালন করার জন্য, এই কিতাবে লেখা এই নিয়মের সমস্ত কালাম অটল রাখার জন্য মাবুদের সাক্ষাতে নিয়ম স্থির করলেন এবং সমস্ত লোক সেই নিয়মে সায় দিল।
{23:4} আর বাদশাহ্‌ বাল ও আশেরার জন্য এবং আসমানের সমস্ত বাহিনীর জন্য তৈরি সমস্ত সামগ্রী মাবুদের বায়তুল-মোকাদ্দস থেকে বের করতে হিল্কিয় মহা-ইমাম, দ্বিতীয় শ্রেণীর ইমামদের ও দ্বারপালদের হুকুম করলেন; পরে তিনি জেরুশালেমের বাইরে কিদ্রোণের ক্ষেতে সেই সকল পুড়িয়ে তাদের ভস্ম বেথেলে নিয়ে গেলেন।
{23:5} আর এহুদার বাদশাহ্‌দের কর্তৃক নিযুক্ত যে ইমামেরা এহুদা দেশের নগরে নগরে উচ্চস্থলীতে ও জেরুশালেমের চারদিকে নানা স্থানে ধূপ জ্বালাত এবং যারা বালের, সূর্যের ও চন্দ্রের এবং গ্রহগুলোর ও আসমানের সমস্ত বাহিনীর উদ্দেশে ধূপ জ্বালাত তাদেরকে তিনি নিবৃত্ত করলেন।
{23:6} আর তিনি মাবুদের গৃহ থেকে আশেরা-মূর্তি বের করে জেরুশালেমের বাইরে কিদ্রোণ স্রোতের কাছে এনে স্রোতের ধারে পুড়িয়ে দিলেন এবং তা পিষে গুঁড়া করে তার ধূলি সাধারণ লোকদের কবরের উপরে ফেলে দিলেন।
{23:7} আর তিনি মাবুদের গৃহে স্থাপিত পুংগামীদের সেসব কুঠরী ভেঙ্গে ফেললেন, যেখানে স্ত্রীলোকেরা আশেরার জন্য কাপড় বুনত।
{23:8} আর তিনি এহুদার সমস্ত নগর থেকে সমস্ত ইমামকে আনলেন এবং সেবা থেকে বের্‌-শেবা পর্যন্ত যেসব উচ্চস্থলীতে ইমামেরা ধূপ জ্বালাত, সেসব নাপাক করলেন; আর নগর-দ্বারের যেসব উচ্চস্থলী নগরাধ্যক্ষ ইউসা-ফটকের প্রবেশদ্বারের কাছে ছিল এবং নগর-দ্বারে প্রবেশকারীর বামদিকে থাকতো সেসব ভেঙ্গে ফেললেন।
{23:9} কিন্তু উচ্চস্থলীর ইমামেরা মাবুদের জেরুশালেমের কোরবানগাহে কোরবানী করতে গেল না, তারা কেবল তাদের ভাইদের মধ্যে থেকে খামিহীন রুটি ভোজন করতো।
{23:10} আর কেউ যেন মোলকের উদ্দেশে তার পুত্র কিংবা কন্যাকে আগুনের মধ্য দিয়ে গমন না করায়, এজন্য তিনি হিন্নোম সন্তানদের উপত্যকাস্থিত তোফৎ নাপাক করলেন।
{23:11} আর এহুদার বাদশাহ্‌রা যে ঘোড়াগুলোকে সূর্যের উদ্দেশে দিয়ে মাবুদের গৃহের প্রবেশ-স্থানের কাছে, উপপুরীতে অবস্থিত, নথন-মেলক নামক নপুংসকের কুঠরীর কাছে রাখতেন, সেগুলোকে তিনি দূর করলেন এবং সূর্যের রথগুলো আগুনে পুড়িয়ে দিলেন।
{23:12} আর এহুদার বাদশাহ্‌রা আহসের উপরিস্থ কুঠরীর ছাদে যেসব কোরবানগাহ্‌ তৈরি করেছিলেন এবং মানশা মাবুদের গৃহের দুই প্রাঙ্গণে যে যে কোরবানগাহ্‌ করেছিলেন, বাদশাহ্‌ সেসব কোরবানগাহ্‌ ভেঙ্গে ফেললেন, সেই স্থান থেকে শীঘ্র চলে গেলেন এবং তাদের ধূলি কিদ্রোণ স্রোতে নিক্ষেপ করলেন।
{23:13} আর বিনাশ-পর্বতের দক্ষিণে জেরুশালেমের সম্মুখে ইসরাইলের বাদশাহ্‌ সোলায়মান সীদোনীয়দের ঘৃণ্য দেবী অষ্টোরতের জন্য এবং মোয়াবের ঘৃণ্য দেবতা কমোশের জন্য এবং অম্মোনের ঘৃণ্য দেবতা মিল্কমের জন্য যেসব উচ্চস্থলী করেছিলেন, সেসব বাদশাহ্‌ নাপাক করলেন।
{23:14} আর তিনি সমস্ত স্তম্ভ ভেঙ্গে ফেললেন ও সমস্ত আশেরা-মূর্তি কেটে ফেলে তাদের স্থান মানুষের অস্থিতে পরিপূর্ণ করলেন।
{23:15} এছাড়া, বেথেলে যে কোরবানগাহ্‌ ছিল এবং নবাটের পুত্র ইয়ারাবিম, যিনি ইসরাইলকে গুনাহ্‌ করিয়েছিলেন, তিনি যে উচ্চস্থলী নির্মাণ করেন, ইউসিয়া সেই কোরবানগাহ্‌ ও সেই উচ্চস্থলীও ভেঙ্গে ফেললেন, আর সেই উচ্চস্থলী আগুনে পুড়িয়ে দিলেন ও পিষে গুঁড়া করলেন এবং আশেরা পুড়িয়ে দিলেন।
{23:16} আর ইউসিয়া মুখ ফিরিয়ে সেখানকার পর্বতস্থ সমস্ত কবর দেখলেন এবং লোক পাঠিয়ে সেসব কবর থেকে অস্থি আনালেন এবং আল্লাহ্‌র যে লোক আগে এসব ঘটনার কথা ঘোষণা করেছিলেন, তাঁর বলা মাবুদের কালাম অনুসারে সেই কোরবানগাহ্‌র উপরে সেসব অস্থি পুড়িয়ে কোরবানগাহ্‌ নাপাক করলেন।
{23:17} পরে তিনি বললেন, আমি ওটা কোন স্তম্ভ দেখছি? নগরের লোকেরা তাঁকে বললো, আল্লাহ্‌র যে লোক এহুদা থেকে এসে বৈথেলস্থ কোরবানগাহ্‌র বিরুদ্ধে তার করা এসব কাজের কথা ঘোষণা করেছিলেন ওটা তাঁরই কবর।
{23:18} বাদশাহ্‌ বললেন, তাঁকে থাকতে দাও; তাঁর অস্থি কেউ স্থানান্তর না করুক; অতএব তারা তাঁর অস্থি এবং সামেরিয়া থেকে আগত নবীর অস্থি রক্ষা করলো।
{23:19} আর ইসরাইলের বাদশাহ্‌রা সামেরিয়ার নানা নগরে যেসব উচ্চস্থলীতে মন্দির নির্মাণ করে মাবুদকে অসন্তুষ্ট করেছিলেন, সেসব ইউসিয়া দূর করলেন এবং বেথেলে যে সমস্ত কাজ করেছিলেন, সেই অনুসারে সেই সবের প্রতিও করলেন।
{23:20} আর সেখানকার উচ্চস্থলীগুলোর সমস্ত ইমামকে কোরবানগাহে জবেহ্‌ করলেন এবং তার উপরে মানুষের অস্থি পুড়িয়ে দিলেন, পরে জেরুশালেমে ফিরে গেলেন।
{i23:21} ঈদুল ফেসাখ পালন
{23:21} পরে বাদশাহ্‌ সমস্ত লোককে এই হুকুম করলেন, এই নিয়ম-কিতাবে যেমন লেখা আছে, সেই অনুসারে তোমরা তোমাদের আল্লাহ্‌ মাবুদের উদ্দেশে ঈদুল ফেসাখ পালন কর।
{23:22} বাস্তবিক ইসরাইলের বিচারকারী বিচারকর্তাদের সময় থেকে ইসরাইলের বাদশাহ্‌ ও এহুদা-বাদশাহ্‌দের আমলে এরকম ঈদুল ফেসাখ পালন করা হয় নি;
{23:23} কিন্তু ইউসিয়া বাদশাহ্‌র অষ্টাদশ বছরে জেরুশালেমে মাবুদের উদ্দেশে এই ঈদুল ফেসাখ পালন করা হল।
{23:24} আর ইউসিয়া যেন মাবুদের গৃহে হিল্কিয় ইমামের পাওয়া কিতাবে লেখা শরীয়তের সমস্ত কালাম অটল রাখতে পারেন, সেজন্য তিনি এহুদা দেশে ও জেরুশালেমে যেসব ভুতড়িয়া, গুনিন, ঠাকুর, মূর্তি ও ঘৃণার বস্তু দেখতে পেলেন, সেসব দূর করলেন।
{23:25} তাঁর মত সমস্ত অন্তঃকরণ, সমস্ত প্রাণ ও সমস্ত শক্তি দ্বারা মূসার সমস্ত শরীয়ত অনুসারে মাবুদের প্রতি ফিরলেন, এমন কোন বাদশাহ্‌ তাঁর আগে ছিলেন না এবং তাঁর পরেও তাঁর মত কেউ নেই।
{23:26} তবুও মানশা যেসব অসন্তোষজনক কাজ দ্বারা মাবুদকে অসন্তুষ্ট করেছিলেন, তার দরুন এহুদার বিরুদ্ধে মাবুদের যে প্রচণ্ড ক্রোধ প্রজ্বলিত হয়েছিল, সেই ক্রোধ থেকে তিনি ফিরলেন না।
{23:27} আর মাবুদ বললেন, আমি যেমন ইসরাইলকে দূর করেছি, তেমনি আমার সম্মুখ থেকে এহুদাকেও দূর করবো এবং এই যে জেরুশালেম নগর মনোনীত করেছি; এবং ‘এই স্থানে আমার নাম থাকবে;’ এই কথা যে গৃহের বিষয়ে বলেছি; তাও অগ্রাহ্য করবো।
{i23:28} যুদ্ধে বাদশাহ্‌ ইউসিয়ার মৃত্যু
{23:28} ইউসিয়ার অবশিষ্ট কাজের বৃত্তান্ত ও সমস্ত কাজের বিবরণ এহুদা-বাদশাহ্‌দের ইতিহাস-পুস্তকে কি লেখা নেই?
{23:29} তাঁর সময়ে মিসরের বাদশাহ্‌ ফেরাউন-নখো আসেরিয়ার বাদশাহ্‌র বিরুদ্ধে ফোরাত নদীর দিকে যাত্রা করলেন, আর ইউসিয়া বাদশাহ্‌ তাঁর বিরুদ্ধে যুদ্ধযাত্রা করলেন, তাতে ফেরাউন-নখো তাঁর দেখা পাওয়ামাত্র মগিদ্দোতে তাঁকে হত্যা করলেন।
{23:30} পরে ইউসিয়ার গোলামেরা তাঁর লাশ রথে করে মগিদ্দো থেকে জেরুশালেমে এনে তাঁর নিজের কবরে দাফন করলো; পরে দেশের লোকেরা ইউসিয়ার পুত্র যিহোয়াহসকে নিয়ে অভিষেক করে পিতার পদে বাদশাহ্‌ করলো।
{i23:31} এহুদার বাদশাহ্‌ যিহোয়াহস
{23:31} যিহোয়াহস তেইশ বছর বয়সে রাজত্ব করতে আরম্ভ করেন এবং জেরুশালেমে তিন মাস রাজত্ব করেন; তাঁর মায়ের নাম হমূটল, তিনি লিব্‌না-নিবাসী ইয়ারমিয়ার কন্যা।
{23:32} এই বাদশাহ্‌ তাঁর পূর্বপুরুষদের মতই মাবুদের দৃষ্টিতে যা মন্দ, তা-ই করতেন।
{23:33} আর ফেরাউন-নখো জেরুশালেমে তাঁর রাজত্বপ্রাপ্তির পরে হমাৎ দেশস্থ রিব্‌লাতে তাঁকে বন্দী করলেন এবং দেশের এক শত তালন্ত রূপা ও এক তালন্ত সোনা দণ্ড স্থির করলেন।
{23:34} পরে ফেরাউন-নখো ইউসিয়ার পুত্র ইলিয়াকীমকে তাঁর পিতা ইউসিয়ার পদে বাদশাহ্‌ করে তাঁর নাম পরিবর্তন-পূর্বক যিহোয়াকীম রাখলেন, কিন্তু যিহোয়াহসকে নিয়ে গেলেন, তাতে তিনি মিসর দেশে গিয়ে সেই স্থানে ইন্তেকাল করলেন।
{23:35} পরে যিহোয়াকীম ফেরাউনকে সেসব রূপা ও সোনা দিলেন, কিন্তু ফেরাউনের হুকুম অনুসারে সেই রূপা দেবার জন্য তিনি দেশে কর নির্ধারণ করলেন; ফেরাউন-নখোকে দেবার জন্য তিনি প্রত্যেক জনের উপর কর ধার্য করে সেই অনুসারে দেশের লোকদের কাছ থেকে ঐ রূপা ও সোনা আদায় করলেন।
{i23:36} এহুদার বাদশাহ্‌ যিহোয়াকীম
{23:36} যিহোয়াকীম পঁচিশ বছর বয়সে রাজত্ব করতে আরম্ভ করেন এবং জেরুশালেমে এগার বছর রাজত্ব করেন, তাঁর মায়ের নাম সবীদা, তিনি রূমা-নিবাসী পদায়ের কন্যা।
{23:37} যিহোয়াকীম তাঁর পূর্বপুরুষদের সমস্ত কর্মানুসারে মাবুদের দৃষ্টিতে যা মন্দ, তা-ই করতেন।
{24:1} তাঁর সময়ে ব্যাবিলনের বাদশাহ্‌ বখতে-নাসার আসলেন; যিহোয়াকীম তিন বছর যাবৎ তাঁর গোলাম ছিলেন। কিন্তু পরে তিনি ফিরলেন ও তাঁর বিরুদ্ধে বিদ্রোহী হলেন।
{24:2} তখন মাবুদ তাঁর বিরুদ্ধে কল্‌দীয়, অরামীয়, মোয়াবীয় ও অম্মোনীয়দের অনেক লুণ্ঠনকারী সৈন্যদল প্রেরণ করলেন; মাবুদ তাঁর গোলাম নবীদের দ্বারা যে কালাম বলেছিলেন, সেই অনুসারে এহুদাকে বিনষ্ট করার জন্য তার বিরুদ্ধে তাদেরকে পাঠালেন।
{24:3} বাস্তবিক মাবুদেরই হুকুম অনুসারে এহুদার প্রতি এরকম ঘটলো, যেন তারা তাঁর সম্মুখ থেকে দূরীভূত হয়; এর কারণ মানশার সমস্ত গুনাহ্‌,
{24:4} তাঁর কৃত সমস্ত কাজ এবং তাঁর কৃত নির্দোষদের রক্তপাত; কারণ তিনি নির্দোষদের রক্তে জেরুশালেমকে পরিপূর্ণ করেছিলেন, আর মাবুদ সেই সকল গুনাহ্‌ মাফ করতে চাইলেন না।
{24:5} যিহোয়াকীমের অবশিষ্ট কর্মের-বৃত্তান্ত ও সমস্ত কাজের বিবরণ এহুদা-বাদশাহ্‌দের ইতিহাস-পুস্তকে কি লেখা নেই?
{24:6} পরে যিহোয়াকীম তাঁর পূর্বপুরুষদের সঙ্গে নিদ্রাগত হলেন এবং তাঁর পুত্র যিহোয়াখীন তাঁর পদে বাদশাহ্‌ হলেন।
{24:7} তারপর মিসরের বাদশাহ্‌ তাঁর দেশের বাইরে আর আসলেন না, কেননা মিসরের নদী থেকে ফোরাত নদী পর্যন্ত মিসরের বাদশাহ্‌র যত অধিকার ছিল, সেই সবই ব্যাবিলনের বাদশাহ্‌ হরণ করেছিলেন।
{i24:8} এহুদার বাদশাহ্‌ যিহোয়াখীন
{24:8} যিহোয়াখীন আঠার বছর বয়সে রাজত্ব করতে আরম্ভ করেন এবং জেরুশালেমে তিন মাস রাজত্ব করেন; তাঁর মায়ের নাম নহুষ্টা, তিনি জেরুশালেম-নিবাসী ইল্‌নাথনের কন্যা।
{24:9} যিহোয়াখীন তাঁর পিতার সমস্ত কাজ অনুসারে মাবুদের দৃষ্টিতে যা মন্দ, তা-ই করতেন।
{24:10} ঐ সময়ে ব্যাবিলনের বাদশাহ্‌ বখতে-নাসারের গোলামেরা জেরুশালেমে এসে নগর অবরুদ্ধ করলো।
{24:11} যখন তাঁর গোলামেরা নগর অবরোধ করছিল তখন ব্যাবিলনের বাদশাহ্‌ বখতে-নাসার নগরের কাছে আসলেন।
{24:12} পরে এহুদার বাদশাহ্‌ যিহোয়াখীন, তাঁর মা, গোলামেরা, কর্মচারীরা ও কর্মকর্তারা ব্যাবিলনের বাদশাহ্‌র কাছে বাইরে গেলেন; আর ব্যাবিলনের বাদশাহ্‌ তাঁর রাজত্বের অষ্টম বছরে তাঁকে বন্দী করলেন।
{i24:13} জেরুশালেম দখল করে নেওয়া
{24:13} আর মাবুদ যেমন বলেছিলেন, তেমনি তিনি সেই স্থান থেকে মাবুদের গৃহের সমস্ত ধন ও রাজপ্রাসাদের সমস্ত ধন নিয়ে গেলেন এবং ইসরাইলের বাদশাহ্‌ সোলায়মান মাবুদের বায়তুল মোকাদ্দসে যেসব সোনার পাত্র তৈরি করেছিলেন সেগুলোও বিনষ্ট করলেন।
{24:14} আর তিনি জেরুশালেমের সমস্ত লোক, সমস্ত কর্মকর্তা ও সমস্ত বলবান বীর, অর্থাৎ দশ হাজার বন্দী এবং সমস্ত শিল্পকার ও কর্মকারকে নিয়ে গেলেন; দেশের দীন দরিদ্র লোক ছাড়া আর কেউ অবশিষ্ট থাকলো না।
{24:15} তিনি যিহোয়াখীনকে ব্যাবিলনে নিয়ে গেলেন; এবং বাদশাহ্‌র মা, বাদশাহ্‌র স্ত্রীদের, তাঁর কর্মকর্তাদের ও দেশের পরাক্রমী লোকদেরকে জেরুশালেম থেকে ব্যাবিলনে বন্দী করে নিয়ে গেলেন।
{24:16} আর ব্যাবিলনের বাদশাহ্‌ সমস্ত পরাক্রমশালী লোককে অর্থাৎ সাত হাজার লোককে এবং শিল্পকার ও কর্মকার এক হাজার লোককে বন্দী করে ব্যাবিলনে নিয়ে গেলেন; তারা সকলে শক্তিশালী ও যোদ্ধা ছিল।
{24:17} পরে ব্যাবিলনের বাদশাহ্‌ যিহোয়াখীনের চাচা মত্তনিয়কে তাঁর পদে বাদশাহ্‌ করলেন ও তাঁর নাম পরিবর্তন করে সিদিকিয় রাখলেন।
{i24:18} এহুদার বাদশাহ্‌ সিদিকিয়
{24:18} সিদিকিয় একুশ বছর বয়সে রাজত্ব করতে আরম্ভ করেন এবং এগার বছর জেরুশালেমে রাজত্ব করেন; তাঁর মায়ের নাম হমূটল, তিনি লিব্‌না-নিবাসী ইয়ারমিয়ার কন্যা।
{24:19} যিহোয়াকীমের সকল কাজ অনুসারে সিদিকিয়ও মাবুদের দৃষ্টিতে যা মন্দ, তা-ই করতেন।
{24:20} কারণ মাবুদের ক্রোধের দরুন তিনি তাদেরকে তাঁর সম্মুখ থেকে দূরে ফেলে দিলেন, সমগ্র জেরুশালেম ও এহুদায় এরকম ঘটনা ঘটল। আর সিদিকিয় ব্যাবিলনের বাদশাহ্‌র বিদ্রোহী হলেন।
{i25:1} এহুদার বাদশাহ্‌ সিদিকিয়ের বিদ্রোহ
{25:1} পরে তাঁর রাজত্বের নবম বছরে, দশম মাসের দশম দিনে ব্যাবিলনের বাদশাহ্‌ বখতে-নাসার ও তাঁর সমস্ত সৈন্য এসে জেরুশালেমের বিরুদ্ধে শিবির স্থাপন করলেন ও তাঁর বিরুদ্ধে চারদিকে ঢিবি তৈরি করলেন।
{25:2} সিদিকিয়ের একাদশ বছর পর্যন্ত নগর অবরুদ্ধ থাকলো।
{25:3} পরে (চতুর্থ) মাসের নবম দিনে নগরে মহাদুর্ভিক্ষ হল, দেশের লোকদের জন্য খাদ্যদ্রব্য কিছুই রইলো না।
{25:4} পরে নগরের প্রাচীর একটি জায়গা ভেঙ্গে গেল, আর সমস্ত যোদ্ধা রাত্রে বাদশাহ্‌র বাগানের নিকটস্থ দুই প্রাচীরের মধ্যবর্তী দ্বারের পথ দিয়ে পালিয়ে গেল; তখন কল্‌দীয়েরা নগরের বিরুদ্ধে চারদিকে ছিল। আর বাদশাহ্‌ অরাবা সমভূমির পথে গেলেন।
{25:5} কিন্তু কল্‌দীয়দের সৈন্য বাদশাহ্‌র পিছনে দৌড়ে গিয়ে জেরিকোর সমভূমিতে তাঁকে ধরে ফেললো, তাতে তাঁর সকল সৈন্য তাঁর কাছ থেকে ছিন্নভিন্ন হল।
{25:6} তখন তারা বাদশাহ্‌কে ধরে রিব্‌লাতে ব্যাবিলনের বাদশাহ্‌র কাছে নিয়ে গেল, পরে তাঁর প্রতি দণ্ডাজ্ঞা হল।
{25:7} তারা সিদিকিয়ের সাক্ষাতেই তাঁর পুত্রদেরকে হত্যা করলো এবং সিদিকিয়ের চোখ উৎপাটন করলো ও তাঁকে শিকল দিয়ে বেঁধে ব্যাবিলনে নিয়ে গেল।
{25:8} পরে পঞ্চম মাসের সপ্তম দিনে, ব্যাবিলনের বাদশাহ্‌ বখতে-নাসারের ঊনবিংশ বছরে, ব্যাবিলনের বাদশাহ্‌র গোলাম নবূষরদন নামক রক্ষক-সেনাপতি জেরুশালেমে আসলেন,
{25:9} তিনি মাবুদের গৃহ ও রাজপ্রাসাদ পুড়িয়ে দিলেন, জেরুশালেমের সকল বাড়ি, বড় বড় অট্টলিকাও আগুন দিয়ে পুড়িয়ে দিলেন,
{25:10} আর সেই রক্ষক-সেনাপতির অনুগামী কল্‌দীয় সমস্ত সৈন্য জেরুশালেমের চারদিকে প্রাচীর ভেঙে ফেললো।
{25:11} আর রক্ষক-সেনাপতি নবূষরদন নগরের অবশিষ্ট লোকদেরকে ও যারা বিপক্ষে গিয়েছিল, ব্যাবিলনের বাদশাহ্‌র পক্ষ হয়েছিল, তাদেরকে এবং অবশিষ্ট সাধারণ লোকদেরকে বন্দী করে নিয়ে গেলেন।
{25:12} কেবল আঙ্গুরক্ষেত পালন ও ভূমি চাষবাস করবার জন্য রক্ষক-সেনাপতি কতগুলো দীন দরিদ্র লোককে দেশে রাখলেন।
{25:13} আর মাবুদের গৃহের ব্রোঞ্জের দুই স্তম্ভ ও মাবুদের গৃহের সমস্ত পীঠ ও ব্রোঞ্জের সমুদ্রপাত্র কল্‌দীয়েরা খণ্ড-বিখণ্ড করে, সেই সকল ব্রোঞ্জ ব্যাবিলনে নিয়ে গেল;
{25:14} আর পাত্র, হাতা কর্তরী ও চামচ, আর সমস্ত পরিচর্যা কাজের ব্রোঞ্জের পাত্র নিয়ে গেল।
{25:15} আর ধূপদানি ও সমস্ত বাটি, সোনার পাত্রের সোনা ও রূপার পাত্রের রূপা, রক্ষক-সেনাপতি নিয়ে গেলেন।
{25:16} যে দু’টি স্তম্ভ, একটি সমুদ্র-পাত্র ও সমস্ত পীঠ সোলায়মান মাবুদের গৃহের জন্য নির্মাণ করেছিলেন, সেই সকল পাত্রের ব্রোঞ্জ অপরিমিত ছিল।
{25:17} তার একটি স্তম্ভ আঠার হাত উঁচু ও তার উপরে ব্রোঞ্জের একটি মাথলা ছিল, আর সেই মাথলা তিন হাত উঁচু এবং মাথলার উপরে চারদিকে জালকার্য ও ডালিমের আকৃতি সকলই ব্রোঞ্জের ছিল; এবং জালকার্যসুদ্ধ দ্বিতীয় স্তম্ভও এর মত ছিল।
{25:18} পরে রক্ষক-সেনাপতি প্রধান ইমাম সরায়, দ্বিতীয় ইমাম সফনিয় ও তিন জন দ্বারপালকে বন্দী করলেন।
{25:19} আর তিনি নগর থেকে যোদ্ধাদের উপরে নিযুক্ত এক জন কর্মচারী এবং যাঁরা বাদশাহ্‌র মুখদর্শন করতেন, তাঁদের মধ্যে নগরে পাওয়া পাঁচ জন, আর লেখক, দেশের লোক সংগ্রহকারী সেনাপতি এবং নগরে পাওয়া দেশীয় ষাটজনকে বন্দী করলেন।
{25:20} নবূষরদন রক্ষক-সেনাপতি তাঁদেরকে বন্দী করে রিব্‌লাতে ব্যাবিলনের বাদশাহ্‌র কাছে নিয়ে গেলেন।
{25:21} আর ব্যাবিলনের বাদশাহ্‌ হমাৎ দেশস্ত রিব্‌লাতে তাঁদেরকে হত্যা করলেন। এভাবে এহুদার লোকদের নিজের দেশ থেকে বন্দী করে দূরে নিয়ে যাওয়া হল।
{i25:22} গদলিয়কে এহুদার শাসনকর্তা নিযুক্ত
{25:22} এহুদা দেশে যে সমস্ত লোক অবশিষ্ট রইলো, যাদেরকে ব্যাবিলনের বাদশাহ্‌ বখতে-নাসার রেখে গিয়েছিলেন, তাদের উপরে তিনি শাফনের পৌত্র অহীকামের পুত্র গদলিয়কে শাসনকর্তা নিযুক্ত করলেন।
{25:23} পরে ব্যাবিলনের বাদশাহ্‌ গদলিয়কে শাসনকর্তা করেছেন, এই কথা শুনে সেনাপতিরা ও তাঁদের লোকেরা, অর্থাৎ নথনিয়ের পুত্র ইসমাইল, কারেয়ের পুত্র যোহানন, নটোফাতীয় তন্‌হূমতের পুত্র সরায় ও মাখাথীয়ের পুত্র যাসনিয় এবং তাঁদের লোকেরা মিস্পাতে গদলিয়ের কাছে আসলেন।
{25:24} আর গদলিয় তাঁদের কাছে ও তাঁদের লোকদের কাছে কসম খেয়ে বললেন, তোমরা কল্‌দীয় কর্মকর্তাদের ভয় পেয়ো না; দেশে বাস করে ব্যাবিলনের বাদশাহ্‌র গোলামী স্বীকার কর, তোমাদের মঙ্গল হবে।
{25:25} কিন্তু সপ্তম মাসে রাজবংশজাত ইলীশামার পৌত্র নথনিয়ের পুত্র ইসমাইল ও তাঁর সঙ্গী দশ জন আসলেন, আর গদলিয়কে এবং যে ইহুদীরা ও কলদীয়েরা তাঁর সঙ্গে মিস্পাতে ছিল তাদেরকে হত্যা করলেন।
{25:26} পরে ছোট বড় সমস্ত লোক ও সেনাপতিরা কল্‌দীয়দের ভয়ে মিসরে গেলেন।
{i25:27} বন্দীদশা থেকে যিহোয়াখীনের মুক্তি
{25:27} পরে এহুদার বাদশাহ্‌ যিহোয়াখীনের বন্দীত্বের সাঁইত্রিশ বছরে, বারো মাসের সাতাশ দিনে, ব্যাবিলনের বাদশাহ্‌ ইবিল-মারডক যে বছরে রাজত্ব করতে আরম্ভ করেন, সেই বছরে তিনি এহুদার বাদশাহ্‌ যিহোয়াখীনকে কারাগার থেকে মুক্তি দিলেন।
{25:28} আর তিনি তাঁর সঙ্গে ভালভাবে কথা বলে, তাঁর সঙ্গে ব্যাবিলনে যত বাদশাহ্‌ ছিলেন, সকলের আসন থেকে তাঁর আসন উচ্চে স্থাপন করলেন।
{25:29} আর ইনি তাঁর কারাবাসের পোশাক পরিবর্তন করলেন এবং সারা জীবন প্রতিনিয়ত তাঁর সম্মুখে ভোজন পান করতে লাগলেন।
{25:30} তাঁর দিনপাতের জন্য বাদশাহ্‌র হুকুমে তাঁকে নিয়মিতভাবে বৃত্তি দেওয়া হত, তাঁর সমস্ত জীবন প্রতিদিন তাঁকে দিনের উপযুক্ত দ্রব্য দেওয়া হত।
