{i1:1} প্রথম সিপারা (1-41রুকু)
{1:1} ধন্য সেই লোক, যে দুষ্টদের পরামর্শমত চলে না, গুনাহ্‌গারদের পথে থাকে না, ঠাট্টা-বিদ্রূপকারীদের আড্ডায় বসে না;
{1:2} বরং মাবুদের শরীয়তেই তার আনন্দ, আর সেটিই তার দিনরাতের ধ্যান।
{1:3} সে যেন জলস্রোতের ধারে লাগানো গাছ, যা সময়মত ফল দেয়, আর যার পাতা শুকিয়ে ঝরে যায় না; সে সব কাজেই সফলতা লাভ করে।
{1:4} কিন্তু দুষ্টেরা সেরকম নয়; তারা যেন বাতাসে উড়ে যাওয়া তুষ।
{1:5} এইজন্য রোজ হাশরে দুষ্টেরা টিকবে না, গুনাহ্‌গার লোকেরা আল্লাহ্‌ভক্তদের দলে টিকে থাকতে পারবে না;
{1:6} কারণ আল্লাহ্‌ভক্তদের চলার পথের উপর মাবুদের খেয়াল আছে, কিন্তু দুষ্ট লোকদের চলার পথে রয়েছে ধ্বংস।
{2:1} কেন অস্থির হয়ে চেঁচামেচি করছে সমস্ত জাতির লোক? কেন লোকেরা মিছামিছি ষড়যন্ত্র করছে?
{2:2} মাবুদ ও তাঁর মসীহের বিরুদ্ধে দুনিয়ার বাদশাহ্‌রা একসংগে দাঁড়াচ্ছে আর শাসনকর্তারা করছে গোপন বৈঠক।
{2:3} তারা বলছে, “এস, আমরা ভেংগে ফেলি ওদের শিকল, ছিঁড়ে ফেলি ওদের বাঁধন আমাদের উপর থেকে।”
{2:4} মাবুদ বেহেশতের সিংহাসন থেকে হাসছেন; তিনি তাদের বিদ্রূপ করছেন।
{2:5} তিনি রাগ করে তাদের ধমক দেবেন, তাঁর গজবের আগুন তাদের মনে ভয় জাগাবে।
{2:6} মাবুদ বলবেন, “আমি যাঁকে বাদশাহ্‌ করেছি তাঁকে আমার পবিত্র সিয়োন পাহাড়ে বসিয়েছি।”
{2:7} বাদশাহ্‌ বলবেন, “মাবুদ যা স্থির করেছেন আমি তা ঘোষণা করব; তিনি আমাকে বলেছেন, ‘তুমি আমার পুত্র, আজই আমি তোমার পিতা হলাম।
{2:8} তুমি আমার কাছে চাও, তাতে সম্পত্তি হিসাবে আমি তোমার হাতে অ-ইহুদী জাতিদের দেব; গোটা দুনিয়াটা তোমার অধিকারে আসবে।
{2:9} লোহার দণ্ড দিয়ে তুমি তাদের ভেংগে ফেলবে, চুরমার করে ফেলবে মাটির পাত্রের মত।’”
{2:10} তাই হে বাদশাহ্‌রা, তোমরা এখন বুঝে-শুনে চল; দুনিয়ার শাসনকর্তারা, সাবধান হও।
{2:11} ভয়ের সংগে তোমরা মাবুদের এবাদত কর, ভয়-ভরা অন্তরে আনন্দ কর।
{2:12} তোমরা সেই পুত্রকে সম্মান দেখিয়ে চুম্বন কর, যাতে তিনি তোমাদের উপর গজব নাজেল না করেন আর চলার পথেই তোমরা ধ্বংস হয়ে না যাও; কারণ চোখের নিমেষেই তাঁর রাগ জ্বলে উঠতে পারে। ধন্য তারা, যারা তাঁর মধ্যে আশ্রয় নেয়।
{3:1} হে মাবুদ, দেখ, আমার শত্রুর সংখ্যা কত। দেখ, আমার বিরুদ্ধে কত লোক দাঁড়িয়েছে।
{3:2} অনেকে আমার সম্বন্ধে বলছে, “আল্লাহ্‌ তাকে উদ্ধার করবেন না।” [সেলা]
{3:3} কিন্তু হে মাবুদ, তুমি আমার চারপাশে ঢাল হয়ে আছ। তুমিই আমার গৌরব; আমার নীচু মাথা তুমিই উঁচু করেছ।
{3:4} আমি চিৎকার করে মাবুদকে ডাকি, আর তিনি আমাকে তাঁর পবিত্র পাহাড় থেকে জবাব দেন। [সেলা]
{3:5} আমি শুয়ে ঘুমিয়ে পড়লাম, আবার জেগে উঠলাম, কারণ মাবুদই আমাকে ধরে রাখেন।
{3:6} আমার বিরুদ্ধে আমার চারপাশে হাজার হাজার লোক উঠে দাঁড়িয়েছে, কিন্তু আমি তাদের ভয় করি না।
{3:7} হে মাবুদ, এস; হে আমার আল্লাহ্‌, আমাকে উদ্ধার কর। তুমি আমার শত্রুদের চোয়ালে আঘাত করে সেই দুষ্ট লোকদের দাঁত ভেংগে দিয়েছ।
{3:8} উদ্ধার করা মাবুদেরই কাজ। তোমার নিজের বান্দাদের উপর তোমার দোয়া নেমে আসুক। [সেলা]
{4:1} হে আমার আল্লাহ্‌, আমি যে তোমার ইচ্ছামত চলছি তা তুমি দেখিয়ে দিচ্ছ; আমি যখন তোমাকে ডাকব তখন তুমি আমার ডাকে সাড়া দিয়ো। বিপদ আমাকে চেপে ধরেছে, কিন্তু তুমি আমাকে নিঃশ্বাস ফেলার সুযোগ করে দিয়েছ। আমার প্রতি রহমত কর, আমার মুনাজাত শোন।
{4:2} হে মানুষ, আর কতকাল তোমরা আমার সম্মানকে অসম্মান করবে? আর কতকাল তোমরা মিথ্যাকে ভালবাসবে আর অসত্যের পিছনে দৌড়াবে? [সেলা]
{4:3} তোমরা জেনে রেখো, মাবুদ তাঁর ভক্তদের তাঁর নিজের জন্য আলাদা করেছেন; আমি ডাকলে তিনি শুনবেন।
{4:4} তোমরা উত্তেজিত হয়ে গুনাহ্‌ কোরো না। বিছানায় শুয়ে তোমাদের অন্তর খুঁজে দেখো আর চুপ করে থেকো। [সেলা]
{4:5} যোগ্য মনোভাব নিয়ে তোমরা কোরবানী দিয়ো, আর মাবুদের উপর ভরসা কোরো।
{4:6} অনেকে বলে, “কে আমাদের ভাল করতে পারে?” হে মাবুদ, তোমার দয়ার দৃষ্টি আলোর মত করে আমাদের উপর পড়ুক।
{4:7} প্রচুর ফসল ও নতুন আংগুর-রস উঠলে লোকদের যেমন আনন্দ হয়, তার চেয়েও বেশী আনন্দ দিয়ে তুমি আমার অন্তর ভরে রেখেছ।
{4:8} হে মাবুদ, তুমিই আমাকে নির্ভয়ে রাখছ, তাই আমি শুয়ে শান্তিতে ঘুমাব।
{5:1} হে মাবুদ, আমার কথায় কান দাও, আমার দিলের আকুলতা দেখ।
{5:2} হে আমার বাদশাহ্‌, হে আমার আল্লাহ্‌, তোমার সাহায্যের জন্য আমার ফরিয়াদ তুমি শোন, কারণ আমি তোমারই কাছে মুনাজাত করছি।
{5:3} হে মাবুদ, প্রতিদিন সকাল বেলায় তুমি আমার কথা শুনতে পাও। সকাল বেলায় আমি তোমার সামনে আমার মুনাজাতের ডালি সাজিয়ে রাখি আর আশা নিয়ে চেয়ে থাকি।
{5:4} হে আল্লাহ্‌, তুমি অন্যায়ে আনন্দিত হওয়ার আল্লাহ্‌ নও; খারাপ লোকেরা তোমার সামনে থাকতে পারে না।
{5:5} যারা গর্বিত তারা তোমার সামনে দাঁড়াতে পারে না; যারা খারাপ কাজ করে বেড়ায় তাদের তুমি অগ্রাহ্য কর।
{5:6} যারা মিথ্যা কথা বলে তাদের তুমি ধ্বংস কর; যাদের মধ্যে খুনীর এবং ছলনাকারীর মনোভাব রয়েছে মাবুদ তাদের দিক থেকে মুখ ফিরিয়ে নেন।
{5:7} কিন্তু আমি তোমার অসীম মমতার দরুন তোমার ঘরে ঢুকব, তোমার পবিত্র বাসস্থানের দিকে চেয়ে ভয়ের সংগে আমার মাথা নীচু করব।
{5:8} হে মাবুদ, আমার অনেক শত্রু রয়েছে বলে তোমার ন্যায়ের পথে তুমি আমাকে পরিচালনা কর; তোমার পথ আমার সামনে সোজা করে দাও।
{5:9} আমার শত্রুদের কোন কথা বিশ্বাস করা যায় না, ওদের অন্তরে আছে ধ্বংসের মনোভাব, ওদের মুখ যেন খোলা কবর, জিভ্‌ দিয়ে ওরা খোশামোদের কথা বলে।
{5:10} হে আল্লাহ্‌, তুমি ওদের দোষী বলে ঘোষণা কর; ওদের কুমতলবে ওদেরই সর্বনাশ হোক। ওদের অসংখ্য অপরাধের জন্য তুমি ওদের তাড়িয়ে দাও, কারণ ওরা তোমার বিরুদ্ধে বিদ্রোহ করেছে।
{5:11} কিন্তু যারা তোমার মধ্যে আশ্রয় নেয় তারা আনন্দিত হোক, তারা আনন্দে চিরকাল কাওয়ালী করুক; তাদের তুমি রক্ষা কর, যেন তোমাকে যারা মহব্বত করে তারা তোমাকে নিয়েই আনন্দ লাভ করে।
{5:12} হে মাবুদ, যারা তোমার ভক্ত তাদের উপর সত্যিই তোমার দোয়া রয়েছে; তোমার রহমত দিয়ে তুমি তাদের ঢালের মত করে ঘিরে রেখেছ।
{6:1} হে মাবুদ, রাগের বশে তুমি আমাকে বকুনি দিয়ো না; ক্রোধে আমাকে শাসন কোরো না।
{6:2} হে মাবুদ, তুমি আমার প্রতি রহমত কর, কারণ আমি দুর্বল। হে মাবুদ, আমাকে সুস্থ কর, কারণ ভয়ে আমার হাড়ে কাঁপুনি ধরেছে,
{6:3} আর প্রাণেও লেগেছে ভীষণ ভয়। হে মাবুদ, আর কতকাল তা চলবে?
{6:4} হে মাবুদ, আমার দিকে ফেরো, আমাকে উদ্ধার কর; তোমার অটল মহব্বতের দোহাই, আমাকে রক্ষা কর।
{6:5} মরে গেলে তোমাকে স্মরণ করা যায় না; কবরে কে তোমার প্রশংসা করবে?
{6:6} আমি কোঁকাতে কোঁকাতে ক্লান্ত হয়ে পড়েছি; সারা রাত কেঁদে কেঁদে আমি বিছানা ভিজাই, চোখের পানিতে আমার খাট ভাসাই।
{6:7} দুঃখে আমার দেখবার শক্তিও কমে গেছে; শত্রুদের কারণে আমার চোখ দুর্বল হয়ে পড়েছে।
{6:8} হে খারাপ কাজ করে বেড়ানো লোকেরা, তোমরা সবাই আমার কাছ থেকে দূর হয়ে যাও, কারণ মাবুদ আমার কান্না শুনেছেন।
{6:9} আমার দয়া-ভিক্ষায় মাবুদ সাড়া দিয়েছেন, আমার মুনাজাত তিনি কবুল করেছেন।
{6:10} আমার শত্রুরা সব লজ্জিত হবে এবং ভয় পাবে; তারা ফিরে যাবে, হঠাৎ লজ্জায় পড়বে।
{7:1} হে আল্লাহ্‌, আমার মাবুদ, আমি তোমারই মধ্যে আশ্রয় নিয়েছি। যারা আমার পিছনে তাড়া করে আসছে তাদের হাত থেকে তুমি আমাকে উদ্ধার কর, আমাকে রক্ষা কর।
{7:2} তা না হলে সিংহের মত করে তারা আমাকে ছিঁড়ে ফেলবে; ওরা আমাকে টুকরা টুকরা করে ফেলবে, আমাকে বাঁচাবার কেউ থাকবে না।
{7:3} হে আল্লাহ্‌, আমার মাবুদ, যদি আমি এমন কিছু করে থাকি, যদি অন্যায়ের কোন কলংক আমার হাতে লেগে থাকে,
{7:4} যদি আমার বন্ধুর প্রতি অন্যায় করে থাকি, - যে বিনা কারণে আমার শত্রু হয়ে উঠেছিল আমি বরং তাকেও উদ্ধার করেছি-
{7:5} তবে শত্রুরা তাড়া করে আমাকে ধরে ফেলুক; তারা আমাকে মাটিতে ফেলুক আর পায়ে মাড়াক, আমার সম্মান ধুলাতে মিশিয়ে দিক। [সেলা]
{7:6} হে মাবুদ, রাগে তুমি উঠে দাঁড়াও, আমার শত্রুদের ক্রোধের বিরুদ্ধে হাত উঠাও। আমার জন্য তুমি ওঠো, কারণ তোমার ন্যায়বিচারের কথা তুমি ঘোষণা করেছ।
{7:7} সমস্ত জাতির লোক তোমার চারপাশে জমায়েত হোক; তুমি বেহেশতে ফিরে গিয়ে আবার তাদের উপর রাজত্ব কর।
{7:8} মাবুদই যেন তাদের বিচার করেন। হে মাবুদ, আমার ন্যায় কাজ ও সততা অনুসারে তুমি আমার বিচার কর।
{7:9} হে ন্যায়ের আল্লাহ্‌, তুমি অন্তর ও মনের যাচাই করে থাক; তুমি দুষ্টদের দুষ্টতা শেষ কর কিন্তু তোমার ভক্তকে ভাল অবস্থায় স্থির রাখ।
{7:10} আল্লাহ্‌ আমার ঢাল; যারা অন্তরে খাঁটি তাদের তিনি রক্ষা করেন।
{7:11} আল্লাহ্‌ ন্যায়বিচারক, দুষ্টদের বিচার তিনি সব সময়ই করে থাকেন।
{7:12} অন্যায়কারী যদি না ফেরে তবে তিনি তাঁর তলোয়ারে শান দেবেন আর তাঁর ধনুক বাঁকিয়ে ঠিক করে নেবেন।
{7:13} তিনি তাঁর মারণ-অস্ত্র ঠিক করে রেখেছেন, আর তাঁর জ্বলন্ত তীর তৈরী করছেন।
{7:14} অন্যায়কারী খারাপীকে গর্ভে ধরে, অন্যায়কে গর্ভে নিয়ে প্রসব বেদনায় ভোগে আর মিথ্যাকে প্রসব করে।
{7:15} গর্ত খুঁড়ে সে তার মধ্য থেকে মাটি তুলে ফেলে আর নিজের গর্তে নিজেই পড়ে।
{7:16} তার অন্যায়ের বোঝা তার নিজের মাথাতেই ফিরে আসে; সে যে জুলুম করে তা তারই মাথার উপরে নেমে আসে।
{7:17} মাবুদ ন্যায়বিচার করেন, সেজন্য আমি তাঁকে শুকরিয়া জানাব; আমি মহান মাবুদের প্রশংসা-কাওয়ালী গাইব।
{8:1} হে মাবুদ, আমাদের মালিক, সারা দুনিয়ায় রয়েছে তোমার মহিমার প্রকাশ; বেহেশতে তোমার মহিমা তুমি স্থাপন করেছ।
{8:2} ছোট ছেলেমেয়ে ও শিশুদের কথাকে তুমি শক্তির কেল্লা করেছ; তোমার শত্রুদের কথা ভেবেই তুমি তা করেছ, যাতে তোমার শত্রু ও প্রতিশোধ গ্রহণকারীদের তুমি থামিয়ে দিতে পার।
{8:3} আমি যখন তোমার হাতে গড়া আসমানের দিকে তাকাই আর সেখানে তোমার স্থাপিত চাঁদ আর তারাগুলো দেখি,
{8:4} তখন ভাবি, মানুষ এমন কি যে, তুমি তার বিষয় চিন্তা কর? মানুষের সন্তানই বা কি যে, তুমি তার দিকে মনোযোগ দাও?
{8:5} তুমি মানুষকে ফেরেশতার চেয়ে সামান্য নীচু করেছ; রাজতাজ হিসাবে তুমি তাকে দান করেছ গৌরব ও সম্মান।
{8:6} তোমার হাতের সৃষ্টির শাসনভার তুমি তারই হাতে দিয়েছ আর তার পায়ের তলায় রেখেছ এই সব-
{8:7} গরু ও ভেড়ার পাল আর দুনিয়ার অন্য সব পশু,
{8:8} আকাশে উড়ে বেড়ানো পাখী, সাগরের মাছ আর সাগর-পথে ঘুরে বেড়ানো অন্য সব প্রাণী।
{8:9} হে মাবুদ, আমাদের মালিক, সারা দুনিয়ায় রয়েছে তোমার মহিমার প্রকাশ।
{9:1} হে মাবুদ, আমার সমস্ত দিল দিয়ে আমি তোমার প্রশংসা করব আর তোমার সব অলৌকিক কাজের কথা বলব।
{9:2} তোমাকে নিয়েই আমি খুশী থাকব ও আনন্দ করব। হে আল্লাহ্‌তা’লা, আমি তোমার প্রশংসা-কাওয়ালী গাইব।
{9:3} আমার শত্রুরা ফিরে গেছে; তোমার সামনে তারা পড়ে গেছে আর ধ্বংস হয়ে গেছে;
{9:4} কারণ তুমি আমার বিচার করে আমার পক্ষে রায় দিয়েছ; তোমার সিংহাসনে বসে তুমি ন্যায়বিচার করেছ।
{9:5} তুমি অন্য জাতিদের ধম্‌কে দিয়েছ এবং দুষ্টদের ধ্বংস করেছ; তাদের নাম তুমি চিরকালের জন্য মুছে ফেলেছ।
{9:6} শত্রুরা চিরদিনের জন্য ধ্বংসের মুখে পড়েছে; তাদের শহরগুলো তুমি উপ্‌ড়ে ফেলে দিয়েছ; তাদের নাম পর্যন্ত মুছে গেছে।
{9:7} মাবুদ চিরকাল রাজত্ব করেন; তিনি বিচারের সিংহাসন স্থাপন করেছেন।
{9:8} তিনি ন্যায়ভাবে দুনিয়ার বিচার করবেন, সৎ ভাবেই সব জাতিদের শাসন করবেন।
{9:9} যারা জুলুমের মধ্যে পড়ে আছে মাবুদই যেন তাদের আশ্রয় হন আর দুর্দিনের কেল্লা হন।
{9:10} যারা তোমাকে জানে তারা যেন তোমার উপর ভরসা করে, কারণ হে মাবুদ, যারা তোমাকে গভীরভাবে জানতে চায় তাদের তুমি কখনও ত্যাগ কর নি।
{9:11} মাবুদ সিয়োনে আছেন; তোমরা তাঁর প্রশংসা-কাওয়ালী গাও। তিনি যা করেছেন তা অন্য জাতিদের কাছে ঘোষণা কর;
{9:12} কারণ যিনি রক্তের প্রতিশোধ নেন তিনি হত্যা করা লোকদের ভুলে যান না, দুঃখীর ফরিয়াদ তিনি অবহেলা করেন না।
{9:13} হে মাবুদ, আমার প্রতি রহমত কর; দেখ, আমার শত্রুরা কিভাবে আমাকে জুলুম করছে। মৃত্যুর দুয়ার থেকে তুমি আমাকে তুলে আন,
{9:14} যাতে সিয়োন শহরের দরজাগুলোতে আমি তোমার প্রশংসা প্রচার করতে পারি, তোমার দেওয়া উদ্ধার পেয়ে আনন্দ করতে পারি।
{9:15} অন্য জাতিরা নিজেদের খোঁড়া গর্তে তলিয়ে যাচ্ছে; তাদের লুকানো জালে তাদেরই পা জড়িয়ে গেছে।
{9:16} ন্যায়বিচারের মধ্য দিয়ে মাবুদ নিজেকে জানতে দেন; তিনি দুষ্টদের তাঁর কাজের ফাঁদে ফেলেন। [ধ্যান, সেলা]
{9:17} যে সব জাতি আল্লাহ্‌কে ভুলে যায় সেই দুষ্টেরা মরে কবরে যাবে।
{9:18} অভাবীদের চিরকাল ভুলে থাকা হবে না; অসহায়দের আশা কখনও অপূর্ণ থাকবে না।
{9:19} হে মাবুদ, তুমি ওঠো, মানুষকে তোমার উপর জয়ী হতে দিয়ো না; তোমার সামনে অন্য জাতিদের বিচার হোক।
{9:20} হে মাবুদ, তাদের অন্তরে ভয় জাগাও; অন্য জাতিরা জানুক যে, তারা কেবলমাত্র মানুষ। [সেলা]
{10:1} হে মাবুদ, কেন তুমি দূরে দাঁড়িয়ে আছ? দুর্দিনে কেন তুমি নিজেকে লুকিয়ে রাখ?
{10:2} দুষ্ট লোক অহংকারের দরুন দুঃখীদের তাড়া করে, কিন্তু নিজের কুমতলবে সে নিজেই ধরা পড়ে।
{10:3} দুষ্ট লোক তার দিলের খারাপ ইচ্ছার গর্ব করে; লোভী মাবুদকে বদদোয়া দেয় আর তাঁকে তুচ্ছ করে।
{10:4} দুষ্ট লোক অহংকারের দরুন মাবুদকে অগ্রাহ্য করে; তার কুমতলবের পিছনে এই চিন্তা রয়েছে- আল্লাহ্‌ বলে কেউ নেই।
{10:5} সব সময় সে সফলতার পথে এগিয়ে যায়; তার চোখ তোমার শাসন ব্যবস্থার নাগাল পায় না, কারণ তা অনেক উপরে; তার সব শত্রুদের সে তুচ্ছ করে।
{10:6} সে মনে মনে বলে, “এমন কিছু নেই যা আমাকে নাড়াতে পারে; আমার বিপদ কোন কালেই হবে না।”
{10:7} তার মুখ বদদোয়া, ঠকামি আর জুলুমের কথায় ভরা; তার জিভে রয়েছে অন্যায় আর খারাপীর কথা।
{10:8} গ্রামের কাছে গোপনে সে ওৎ পেতে বসে থাকে; গোপন জায়গাতে সে নির্দোষীকে খুন করে আর অসহায়ের উপর গোপনে লক্ষ্য রাখে।
{10:9} সে আড়ালে থেকে সিংহের মত করে ওৎ পাতে; দুঃখীকে ধরবার জন্যই সে তা করে, জালে ফেলে সে তাকে ধরে।
{10:10} তারপর সে তাদের পিষে ফেলে; সেই হতভাগারা পড়ে তার থাবার নীচে।
{10:11} সে মনে মনে বলে, “এদিকে আল্লাহ্‌র খেয়াল নেই; তিনি মুখ ফিরিয়ে আছেন, কখনও দেখবেন না।”
{10:12} হে মাবুদ, ওঠো; হে আল্লাহ্‌, তোমার হাত বাড়িয়ে দাও, দুঃখীদের ভুলে যেয়ো না।
{10:13} দুষ্ট লোক কেন আল্লাহ্‌কে তুচ্ছ বলে মনে করে? সে কেন মনে মনে বলে, “তিনি আমার কাছে কোন হিসাব চাইবেন না”?
{10:14} কিন্তু হে আল্লাহ্‌, দুঃখ-কষ্ট তোমার চোখ এড়িয়ে যায় না; তুমি নিজের হাতেই এর ব্যবস্থা কর। অসহায় তো তোমারই হাতে নিজেকে তুলে দেয়; এতিমকে তুমিই সাহায্য করে থাক।
{10:15} দুষ্ট এবং খারাপ লোকের ক্ষমতা তুমি শেষ করে দিয়ো; তার সমস্ত অন্যায়ের হিসাব তুমি চেয়ে নিয়ো।
{10:16} মাবুদই চিরকালের বাদশাহ্‌; তাঁর দেশ থেকে অন্য জাতিরা ধ্বংস হয়ে যাবে।
{10:17} হে মাবুদ, নম্রদের অন্তরের ইচ্ছার কথা তুমি শুনছ; তুমি তাদের সাহস দিচ্ছ, তাদের ফরিয়াদ তুমি শুনছ।
{10:18} তুমিই তা করছ, যাতে এতিম ও অত্যাচারিত লোকদের পক্ষে তুমি দাঁড়াতে পার, যেন এ দুনিয়ার মানুষ তাদের আর ভয় দেখাতে না পারে।
{11:1} আমি তো মাবুদের মধ্যেই আশ্রয় নিয়েছি। তোমরা কেন বলছ, “পাখীর মত উড়ে তোমাদের পাহাড়ে পালিয়ে যাও”?
{11:2} কেন বলছ, “অন্তরে যারা খাঁটি অন্ধকার থেকে তাদের তীর মারবার জন্য দুষ্ট লোকেরা তাদের ধনুক বাঁকিয়েছে আর তাতে তীর লাগিয়েছে”?
{11:3} কেন বলছ, “যদি দুনিয়া-সংসারের সব ভিত্তিই ভেংগে ফেলা হয় তবে আল্লাহ্‌ভক্তদের করবার আর কিছুই নেই”?
{11:4} কিন্তু মাবুদ বেহেশতে তাঁর পবিত্র বাসস্থানে আছেন; তাঁর সিংহাসন সেখানেই রয়েছে। তিনি মানুষকে লক্ষ্য করেন; তাঁর চোখ তাদের যাচাই করে।
{11:5} মাবুদ তাঁর ভক্তদের যাচাই করে দেখান, কিন্তু যারা দুষ্ট এবং জুলুম ভালবাসে তাদের তিনি অগ্রাহ্য করেন।
{11:6} তিনি দুষ্টদের উপরে বিপদ পাঠাবেন; তাদের ভাগ্যে রয়েছে আগুন, জ্বলন্ত গন্ধক আর আগুনের মত বাতাস।
{11:7} মাবুদ ন্যায়বান বলেই ন্যায়ের কাজ তিনি ভালবাসেন; যারা খাঁটি তারা তাঁর মুখ দেখতে পাবে।
{12:1} হে মাবুদ, রক্ষা কর, তোমার ভক্তেরা আর নেই; বিশ্বস্ত লোক মানুষের মধ্য থেকে উধাও হয়ে গেছে।
{12:2} মানুষ মানুষের কাছে মিথ্যা কথা বলে; তারা কথা বলে খোশামুদে ঠোঁটে আর ছলনা-ভরা অন্তরে।
{12:3} যারা বলে, “জিভের জোরেই আমরা জয় করে নেব; আমাদের ঠোঁট আমাদের পক্ষে আছে,
{12:4} কে আমাদের কর্তা হবে?” তাদের খোশামুদে ঠোঁট আর গর্ব-ভরা জিভ্‌ যেন মাবুদ কেটে ফেলেন।
{12:5} মাবুদ বলেন, “দুঃখীদের সর্বনাশ ও অভাবীদের কান্নার দরুন এবার আমি জেগে উঠব, আর নিরাপদে থাকাই যাদের অন্তরের কামনা তাদের নিরাপদে রাখব।”
{12:6} মাবুদের কথায় খাদ নেই; তা যেন আগুনে পুড়িয়ে নেওয়া রূপা, সাতবার করে শুদ্ধ করা রূপা।
{12:7} হে মাবুদ, তুমিই তাদের নিরাপদে রাখবে; একালের লোকদের হাত থেকে চিরকাল তাদের প্রত্যেককে তুমি রক্ষা করবে।
{12:8} লোকেরা যখন খারাপীকে সম্মান করে দুষ্টেরা তখন বিনা বাধায় ঘোরাফেরা করে।
{13:1} হে মাবুদ, আর কতকাল? চিরকালই কি তুমি আমাকে ভুলে থাকবে? আমার কাছ থেকে আর কতকাল তুমি তোমার মুখ ফিরিয়ে রাখবে?
{13:2} আর কতকাল আমি মনের মধ্যে চিন্তার পর চিন্তা করে যাব, আর প্রতিদিন আমার অন্তর বেদনায় ভরে উঠবে? আর কতকাল শত্রু আমার উপর জয়ী থাকবে?
{13:3} হে আমার মাবুদ আল্লাহ্‌, আমার দিকে চেয়ে দেখ, আমাকে জবাব দাও; আমার শক্তি ফিরিয়ে দাও, নইলে আমার উপর আসবে মরণের ঘুম।
{13:4} আমার শত্রু তখন বলবে, “আমি তাকে হারিয়ে দিয়েছি।” আমি স্থির না থাকলে আমার শত্রুরা আনন্দ করবে।
{13:5} কিন্তু আমি তোমার অটল মহব্বতের উপর ভরসা করেছি; তুমি আমাকে রক্ষা করবে বলে আমার অন্তর আনন্দিত।
{13:6} মাবুদ আমার উন্নতি করেছেন, তাই আমি তাঁর উদ্দেশে কাওয়ালী গাইব।
{14:1} যাদের মন অসাড় তারা ভাবে আল্লাহ্‌ বলে কেউ নেই। তাদের স্বভাব নষ্ট হয়ে গেছে, তাদের কাজ জঘন্য; ভাল কাজ করে এমন কেউ নেই।
{14:2} মাবুদ বেহেশত থেকে নীচে মানুষের দিকে তাকিয়ে দেখলেন, দেখতে চাইলেন কেউ সত্যিকারের জ্ঞান নিয়ে চলে কিনা, দেখতে চাইলেন কেউ আল্লাহ্‌র ইচ্ছামত কাজ করে কিনা।
{14:3} তিনি দেখলেন, সবাই ঠিক পথ থেকে সরে গেছে, সবাই একসংগে খারাপ হয়ে গেছে; ভাল কাজ করে এমন কেউ নেই, একজনও নেই।
{14:4} যারা খারাপ কাজ করে বেড়ায় তারা কি এতই অবুঝ? লোকে যেমন করে খাবার খায় তেমনি করেই তারা আমার লোকদের খেয়ে ফেলে; তারা মাবুদকে ডাকে না।
{14:5} আল্লাহ্‌ তাঁর ভক্তদের সংগে আছেন, তাই ঐ সব লোকেরা ভীষণ ভয়ের মধ্যে থাকবে।
{14:6} তোমরা যারা খারাপ কাজ করছ, তোমরা দুঃখীদের কাজ নষ্ট করে তাদের লজ্জায় ফেলছ, কিন্তু মাবুদই তাদের আশ্রয়।
{14:7} বনি-ইসরাইলদের উদ্ধার সিয়োনের মধ্য থেকে আসুক; মাবুদ যখন তাঁর বান্দাদের অবস্থা ফিরাবেন তখন ইয়াকুবের বংশ আনন্দ করবে- বনি-ইসরাইলরা খুশী হবে।
{15:1} হে মাবুদ, তোমার আবাস-তাম্বুতে কে দাঁড়াবার যোগ্য? তোমার পবিত্র পাহাড়ে কে বাস করার যোগ্য?
{15:2} সে-ই যোগ্য, যে নিখুঁত জীবন কাটায়, ন্যায় কাজ করে, সত্যে ভরা অন্তর থেকে কথা বলে,
{15:3} পরের নিন্দা করে না, সংগীর ক্ষতি করে না, প্রতিবেশীর সম্মান নষ্ট করে না,
{15:4} ঘৃণার যোগ্য লোককে ত্যাগ করে চলে আর মাবুদের ভক্তদের সম্মান করে, ক্ষতি হলেও ওয়াদা রক্ষা করে,
{15:5} সুদ ছাড়াই টাকা ধার দেয়, আর ঘুষ খেয়ে নির্দোষীর ক্ষতি করে না। যে এইভাবে চলে সে সব সময় স্থির থাকবে।
{16:1} হে আল্লাহ্‌, তুমি আমাকে রক্ষা কর, কারণ আমি তোমারই মধ্যে আশ্রয় নিয়েছি।
{16:2} আমি মাবুদকে বলেছি, “তুমিই আমার মালিক; তুমি ছাড়া আর কিছুতে আমার ভাল নেই।”
{16:3} দুনিয়ার যে সব লোক আল্লাহ্‌র, তাঁরা মহান; তাঁদের নিয়েই আমার সব আনন্দ।
{16:4} যারা দেব-দেবীকে উপহার দিয়ে নিজের করে নেয় তাদের দুঃখ বেড়ে যাবে। তারা রক্তের যে ঢালন-কোরবানী করে আমি তা করব না; দেব-দেবীর নামও আমি মুখে আনব না।
{16:5} মাবুদ, তুমিই আমার সম্পত্তি; তুমিই আমার পিপাসার পানি। আমার ভাগ্য তোমার হাতেই আছে।
{16:6} আমার সীমার মধ্যে যে জায়গা পড়েছে তা চমৎকার; আমার সম্পত্তি দেখলে সত্যিই চোখ জুড়িয়ে যায়।
{16:7} আমি মাবুদের শুকরিয়া আদায় করব যিনি আমাকে সুবুদ্ধি দেন; রাতে আমার অন্তর আমাকে নির্দেশ দেয়।
{16:8} আমার চোখ সব সময় মাবুদের দিকে আছে; তিনি আমার ডান পাশে আছেন বলে আমি স্থির থাকব।
{16:9} এইজন্য আমার মন খুশীতে ভরা, আমার অন্তর আনন্দ করছে আর আমার শরীর নিরাপদে থাকবে;
{16:10} কারণ তুমি আমাকে কবরে ফেলে রাখবে না, তোমার ভক্তের শরীরকে তুমি নষ্ট হতে দেবে না।
{16:11} জীবনের পথ তুমি আমাকে শিখিয়েছ; তোমার দরবারে থাকায় আছে পরিপূর্ণ আনন্দ আর তোমার ডান পাশে রয়েছে চিরকালের সুখ।
{17:1} হে মাবুদ, তুমি ন্যায় কথা শোন, আমার ফরিয়াদে কান দাও; আমার ছলনাহীন মুখের মুনাজাত শোন।
{17:2} আমার উপর তোমার বিচার যেন ন্যায্য হয়; যা সত্যি তা তোমার চোখে ধরা পড়ুক।
{17:3} তুমি তো আমার অন্তরে ঢুকে দেখেছ আর রাতে আমাকে পরীক্ষা করেছ; আমাকে যাচাই করেও দেখেছ কিন্তু কিছুই খুঁজে পাও নি। আমি ঠিক করেছি কোন গুনাহের কথায় আমার মুখ আমি ব্যবহার করব না।
{17:4} মানুষ যে সব কাজ করে তা না করে তোমার মুখের কালামের সাহায্যে জুলুমের পথ থেকে আমি নিজেকে সরিয়ে রেখেছি।
{17:5} তোমার পথেই আমি আমার পা স্থির রেখেছি; সেখান থেকে আমার পা একটুও নড়ে নি।
{17:6} হে আল্লাহ্‌, তুমি আমার ডাকে সাড়া দেবে, সেজন্য আমি তোমাকে ডাকছি; আমার কথায় কান দাও, আমার মুনাজাত শোন।
{17:7} তোমার অটল মহব্বত আশ্চর্যভাবে প্রকাশ কর; শত্রুদের হাত থেকে রক্ষা পাবার জন্য যারা তোমার আশ্রয় নেয়, তুমি ডান হাত দিয়ে তাদের রক্ষা করে থাক।
{17:8} চোখের মণির মত করে তুমি আমাকে রক্ষা কর; যারা আমার উপর জুলুম করে সেই দুষ্টদের থেকে,
{17:9} যারা মেরে ফেলার জন্য আমাকে ঘিরে রয়েছে সেই শত্রুদের থেকে, তুমি আমাকে তোমার ডানার ছায়ায় রাখ।
{17:10} তাদের অসাড় দিলের দুয়ার তারা বন্ধ করে রেখেছে; তাদের মুখ দিয়ে অহংকারের কথাই বের হয়।
{17:11} তারা এখন আমাদের ঘিরে ফেলেছে, আমাদের কোথাও যাবার পথ নেই। তারা আমাদের উপর কড়া নজর রেখেছে যাতে মাটিতে আমাদের ফেলে দিতে পারে।
{17:12} তারা সিংহের মত শিকারের নেশায় পাগল, যেন আড়ালে ওৎ পেতে থাকা যুব সিংহ।
{17:13} হে মাবুদ, তুমি ওঠো, ওদের রুখে দাঁড়াও, ওদের মাটিতে ফেলে দাও। তোমার তলোয়ার দিয়ে দুষ্টের হাত থেকে আমাকে উদ্ধার কর।
{17:14} হে মাবুদ, ঐ লোকদের হাত থেকে, দুনিয়ার মানুষের হাত থেকে, তুমি নিজের হাতে আমার প্রাণ বাঁচাও। তাদের এই সব পুরস্কার এই দুনিয়াতেই রয়েছে- তোমার ধন-সম্পদে তাদের পেট ভরে, তাদের সন্তানের সংখ্যা অনেক হয়, সন্তানদের জন্য তারা তাদের ধন-সম্পদ রেখে যায়।
{17:15} কিন্তু আমি যেন নির্দোষ হয়ে তোমার সামনে থাকতে পারি, যাতে মৃত্যু থেকে জেগে উঠে তোমাকে দেখে আমি আনন্দ পাই।
{18:1} হে মাবুদ, তুমিই আমার শক্তি, আমি তোমাকে মহব্বত করি।
{18:2} মাবুদই আমার উঁচু পাহাড়, আমার কেল্লা ও আমার মুক্তিদাতা; আমার আল্লাহ্‌ আমার উঁচু পাহাড়, তাঁরই মধ্যে আমি আশ্রয় নিই। তিনিই আমার ঢাল, আমার রক্ষাকারী শিং, আমার উঁচু আশ্রয়-স্থান।
{18:3} মাবুদ প্রশংসার যোগ্য, আমি তাঁকে ডাকি; তাতে আমার শত্রুদের হাত থেকে আমি রক্ষা পাই।
{18:4} মৃত্যুর দড়িতে আমি বাঁধা পড়েছিলাম, ধ্বংসের স্রোতে আমি তলিয়ে গিয়েছিলাম।
{18:5} কবরের দড়িতে আমি বাঁধা পড়েছিলাম, আমার জন্য পাতা হয়েছিল মৃত্যুর ফাঁদ।
{18:6} আমি এই বিপদে আমার মাবুদ আল্লাহ্‌কে ডাকলাম এবং সাহায্যের জন্য তাঁর কাছে ফরিয়াদ জানালাম। তাঁর বাসস্থান থেকে তিনি আমার গলার আওয়াজ শুনলেন; আমার ফরিয়াদ তাঁর কাছে পৌঁছাল আর তাঁর কানে গেল।
{18:7} তখন দুনিয়া কেঁপে উঠল আর টলতে লাগল, কেঁপে উঠল সব পাহাড়ের ভিত্তি; তাঁর রাগে সেগুলো কাঁপতে থাকল।
{18:8} তাঁর নাক থেকে ধোঁয়া উপরে উঠল, তাঁর মুখ থেকে ধ্বংসকারী আগুন বেরিয়ে আসল, তাঁর মুখের আগুনে কয়লা জ্বলে উঠল।
{18:9} তিনি আকাশে নুইয়ে নেমে আসলেন; তাঁর পায়ের নীচে ছিল ঘন কালো মেঘ।
{18:10} তিনি কারুবীতে চড়ে উড়ে আসলেন, উড়ে আসলেন বাতাসের ডানায় ভর করে।
{18:11} তিনি অন্ধকার দিয়ে নিজেকে ঘিরে ফেললেন; তাঁর চারপাশে রইল আকাশের ঘন কালো বৃষ্টির মেঘ।
{18:12} তাঁর আলোময় উপস্থিতির সামনে কালো মেঘ সরে গেল; শিলাবৃষ্টি আর বাজ বের হয়ে আসল।
{18:13} মাবুদ আকাশে গর্জন করলেন; বাজ ও শিলাবৃষ্টির মধ্যে আল্লাহ্‌তা’লার গলার আওয়াজ শোনা গেল।
{18:14} তিনি তীর ছুঁড়ে শত্রুদের ছড়িয়ে ফেললেন, আর বিদ্যুৎ চম্‌কিয়ে তাদের বিশৃঙ্খল করলেন।
{18:15} হে মাবুদ, তোমার ধমকে আর নিঃশ্বাসের ঝাপ্‌টায় মাটির তলার পানি দেখা দিল, দুনিয়ার ভিতরটা বেরিয়ে পড়ল।
{18:16} তিনি উপর থেকে হাত বাড়িয়ে আমাকে ধরলেন, গভীর পানির মধ্য থেকে আমাকে টেনে তুললেন।
{18:17} আমার শক্তিমান শত্রুর হাত থেকে তিনি আমাকে বাঁচালেন; বাঁচালেন বিপক্ষদের হাত থেকে যাদের শক্তি আমার চেয়েও বেশী।
{18:18} বিপদের দিনে তারা আমার উপর ঝাঁপিয়ে পড়ল, কিন্তু মাবুদই আমাকে ধরে রাখলেন।
{18:19} তিনি আমাকে একটা খোলা জায়গায় বের করে আনলেন; আমার উপর সন্তুষ্ট ছিলেন বলেই তিনি আমাকে উদ্ধার করলেন।
{18:20} আমার ন্যায় কাজ অনুসারেই মাবুদ আমাকে দান করলেন, আমার কাজের পবিত্রতা অনুসারে পুরস্কার দিলেন;
{18:21} কারণ মাবুদের পথেই আমি চলফেরা করেছি; খারাপ কাজ করে আমার আল্লাহ্‌র কাছ থেকে সরে যাই নি।
{18:22} তাঁর সমস্ত শরীয়ত আমার সামনে রয়েছে; তাঁর নিয়ম থেকে আমি সরে যাই নি।
{18:23} তাঁর সামনে আমি নির্দোষ ছিলাম; আমি গুনাহ্‌ থেকে দূরে থেকেছি।
{18:24} তাই মাবুদ আমাকে পুরস্কার দিয়েছেন তাঁর চোখে আমার ন্যায় কাজ অনুসারে, আমার কাজের পবিত্রতা অনুসারে।
{18:25} হে মাবুদ, তুমি বিশ্বস্তদের সংগে বিশ্বস্ত ব্যবহার কর, নির্দোষীদের সংগে কর নির্দোষ ব্যবহার,
{18:26} খাঁটিদের সংগে কর খাঁটি ব্যবহার, আর কুটিলদের দেখাও তোমার বুদ্ধির কৌশল।
{18:27} তুমি দুঃখীদের রক্ষা করে থাক আর অহংকারীদের নীচে নামাও।
{18:28} তুমিই আমার জীবন-বাতি জ্বালিয়ে রাখ; আমার মাবুদ আল্লাহ্‌ আমার অন্ধকারকে আলো করেন।
{18:29} তোমার সাহায্যেই আমি সৈন্যদলের উপর ঝাঁপিয়ে পড়তে পারি, আর আমার আল্লাহ্‌র সাহায্যে লাফ দিয়ে দেয়াল পার হতে পারি।
{18:30} আল্লাহ্‌র পথে কোন খুঁত নেই; মাবুদের কালাম খাঁটি বলে প্রমাণিত হয়েছে। তিনিই তাঁর মধ্যে আশ্রয় গ্রহণকারী সকলের ঢাল।
{18:31} একমাত্র আল্লাহ্‌ ছাড়া আর মাবুদ কে? আমাদের আল্লাহ্‌ ছাড়া আর কি কেউ আশ্রয়-পাহাড় আছে?
{18:32} আল্লাহ্‌ আমার কোমরে শক্তি দিয়েছেন আর নিখুঁত করেছেন আমার চলার পথ।
{18:33} তিনি আমাকে হরিণীর মত করে লাফিয়ে চলার শক্তি দিয়েছেন; উঁচু উঁচু জায়গায় তিনিই আমাকে দাঁড় করিয়েছেন।
{18:34} তাঁর কাছ থেকেই আমার হাত যুদ্ধ করতে শিখেছে, তাই আমার হাত ব্রোঞ্জের ধনুক বাঁকাতে পারে।
{18:35} হে মাবুদ, তোমার রক্ষাকারী ঢাল তুমি আমাকে দিয়েছ, তোমার ডান হাত আমাকে ধরে আছে; তোমার যত্ন দিয়ে তুমি আমাকে মহান করেছ।
{18:36} তুমি আমার চলার পথ চওড়া করেছ, তাই আমার পায়ে উচোট লাগে নি।
{18:37} আমার শত্রুদের তাড়া করে আমি ধরে ফেলেছি; তারা ধ্বংস না হওয়া পর্যন্ত আমি পিছন ফিরি নি।
{18:38} আমি তাদের চুরমার করে দিয়েছি, যাতে তারা আর উঠতে না পারে; তারা আমার পায়ের তলায় পড়েছে।
{18:39} তুমিই আমার কোমরে যুদ্ধ করার শক্তি দিয়েছ, আমার বিপক্ষদের আমার পায়ে নত করেছ।
{18:40} আমার শত্রুদের তুমি আমার কাছ থেকে পালাতে বাধ্য করেছ; যারা আমাকে ঘৃণা করে তাদের আমি ধ্বংস করেছি।
{18:41} তারা সাহায্যের জন্য চিৎকার করেছে, কিন্তু কেউ তাদের রক্ষা করতে আসে নি। তারা মাবুদের কাছে চিৎকার করেছে, কিন্তু তিনিও তাদের জবাব দেন নি।
{18:42} বাতাসে বয়ে নিয়ে যাওয়া ধুলার মত আমি তাদের গুঁড়া করেছি, রাস্তার কাদা-মাটির মত করে তাদের ফেলে দিয়েছি।
{18:43} হে মাবুদ, লোকদের বিদ্রোহ থেকে তুমি আমাকে উদ্ধার করেছ, অন্য জাতিদের উপরে আমাকে কর্তা করেছ; আমি যাদের চিনতাম না তারাও আমার অধীন হয়েছে।
{18:44} আমার কথা শুনলেই তারা আমার অধীনতা স্বীকার করে; বিরুদ্ধ মনোভাব নিয়ে বিদেশীরা আমার বাধ্য হয়।
{18:45} তারা নিরাশ হয়ে পড়ে; তারা কাঁপতে কাঁপতে কেল্লা থেকে বের হয়।
{18:46} মাবুদ জীবন্ত। আমার আশ্রয়-পাহাড়ের প্রশংসা হোক। আমার উদ্ধারকর্তা আল্লাহ্‌র সম্মান বৃদ্ধি হোক।
{18:47} তিনিই অন্য জাতিদের আমার অধীনে আনেন আর আমার হয়ে তাদের পাওনা শাস্তি দেন।
{18:48} তিনি শত্রুদের হাত থেকে আমাকে রক্ষা করেন। হে আল্লাহ্‌, তুমি আমাকে শত্রুদের উপরে তুলেছ, জুলুমবাজ লোকদের হাত থেকে তুমিই আমাকে রক্ষা করেছ।
{18:49} হে মাবুদ, এইজন্য অন্য জাতিদের মধ্যে আমি তোমার প্রশংসা করব আর তোমার সুনাম গাইব।
{18:50} মাবুদ তাঁর বাদশাহ্‌কে অনেকবার মহাজয় দান করেন; হ্যাঁ, তাঁর অভিষেক-করা বান্দার প্রতি, দাউদ ও তাঁর বংশধরদের প্রতি, তিনি চিরকাল তাঁর অটল মহব্বত দেখান।
{19:1} আসমান আল্লাহ্‌র মহিমা ঘোষণা করছে, আর আকাশ তুলে ধরছে তাঁর হাতের কাজ।
{19:2} দিনের পর দিন তাদের ভিতর থেকে বাণী বেরিয়ে আসে, আর রাতের পর রাত তারা ঘোষণা করে জ্ঞান।
{19:3} কিন্তু তাতে কোন শব্দ নেই, কোন ভাষা নেই, তাদের আওয়াজও কানে শোনা যায় না;
{19:4} তবুও তাদের ডাক সারা দুনিয়াতে ছড়িয়ে পড়ছে; তাদের কথা ছড়িয়ে পড়ছে পৃথিবীর শেষ সীমা পর্যন্ত। আসমানে সূর্যের জন্য তিনি একটা তাম্বু খাটিয়েছেন;
{19:5} সে বরের মত করে বাসর-ঘর থেকে বেরিয়ে আসে, নির্দিষ্ট পথে দৌড়াবে বলে খেলোয়াড়-বীরের মত খুশী হয়ে ওঠে;
{19:6} সে আসমানের এক দিক থেকে ওঠে আর ঘুরে অন্য দিকে যায়; তার তাপ থেকে কিছুই রেহাই পায় না।
{19:7} মাবুদের নির্দেশে কোন খুঁত নেই, তা মানুষকে জাগিয়ে তোলে। মাবুদের কালাম নির্ভরযোগ্য, তা সরলমনা লোককে জ্ঞান দেয়।
{19:8} মাবুদের সমস্ত নিয়ম সোজা পথে চালায় আর অন্তরে দেয় আনন্দ। মাবুদের হুকুম খাঁটি, তা দিলকে সতেজ করে।
{19:9} মাবুদের প্রতি যে ভয়, তা পবিত্রতায় ভরা আর চিরকাল স্থায়ী। মাবুদের শরীয়ত সত্য, তাতে অন্যায় কিছু নেই।
{19:10} তা সোনার চেয়ে, প্রচুর খাঁটি সোনার চেয়েও বেশী কামনা করার মত জিনিস। তা মধুর চেয়ে মিষ্টি, মৌচাকের ঝরা মধুর চেয়েও মিষ্টি।
{19:11} তা তোমার গোলামকে সাবধান করে, আর তা পালন করলে মহালাভ হয়।
{19:12} নিজের ভুল কে বোঝে? আমার অজানা দোষ তুমি মাফ কর।
{19:13} জেন্তেশুনে অহংকারের বশে করা গুনাহ্‌ থেকে তোমার গোলামকে তুমি দূরে রাখ; তা যেন আমার উপর রাজত্ব না করে। তাহলেই আমি নিখুঁত হতে পারব, মুক্ত থাকব আল্লাহ্‌র প্রতি ভীষণ বিদ্রোহের দায় থেকে।
{19:14} হে মাবুদ, আমার আশ্রয়-পাহাড়, আমার মুক্তিদাতা, আমার মুখের কথা ও আমার দিলের চিন্তা তোমাকে যেন খুশী করে।
{20:1} তোমার দুঃখের দিনে মাবুদ তোমার ডাকে সাড়া দিন; ইয়াকুবের আল্লাহ্‌ তোমাকে নিরাপদে রাখুন।
{20:2} তাঁর পবিত্র জায়গা থেকে তিনি তোমাকে সাহায্য করুন আর সিয়োন পাহাড় থেকে তোমাকে শক্তি দিন।
{20:3} তোমার সমস্ত কোরবানীর কথা তাঁর মনে থাকুক, তোমার পোড়ানো-কোরবানীগুলো তিনি কবুল করুন। [সেলা]
{20:4} তোমার মনের ইচ্ছা তিনি পূরণ করুন, তোমার সমস্ত পরিকল্পনা সফল করুন।
{20:5} তোমার জয়ে আমরা যেন আনন্দ করি আর আমাদের আল্লাহ্‌র নামে নিশান উড়াই। মাবুদ তোমার সমস্ত মুনাজাত কবুল করুন।
{20:6} এখন আমি জানি, মাবুদ তাঁর অভিষেক-করা বান্দাকে রক্ষা করেন; তাঁর ডান হাতের রক্ষা করার শক্তিতে তিনি পবিত্র বেহেশত থেকে 3 তাঁর অভিষেক-করা বান্দার ডাকে সাড়া দেন।
{20:7} অনেকে তাদের রথের বড়াই করে, অনেকে করে তাদের ঘোড়ার, কিন্তু আমরা করি আমাদের মাবুদ আল্লাহ্‌র।
{20:8} তারা নীচু হয়েছে, তারা পড়ে গেছে, কিন্তু আমরা মাথা তুলে দাঁড়িয়ে আছি।
{20:9} হে মাবুদ, রক্ষা কর; হে বাদশাহ্‌, আমাদের ডাকে সাড়া দাও।
{21:1} হে মাবুদ, তোমার শক্তি দেখে বাদশাহ্‌ আনন্দিত হন; তুমি তাঁকে জয় দান করলে তিনি কত খুশী হন।
{21:2} তুমি তাঁর মনের ইচ্ছা পূরণ করেছ, তাঁর মুখের কথা অগ্রাহ্য কর নি। [সেলা]
{21:3} উন্নতির অনেক দোয়া নিয়ে তুমি তাঁকে এগিয়ে আনতে গেছ, তাঁর মাথায় দিয়েছ খাঁটি সোনার তাজ।
{21:4} তিনি তোমার কাছে জীবন চেয়েছিলেন, আর তুমি তাঁকে তা দিয়েছ; তুমি তাঁকে দিয়েছ অশেষ আয়ু।
{21:5} তোমার দেওয়া জয় তাঁর সম্মান বাড়িয়েছে; তুমি তাঁকে দিয়েছ গৌরব ও মহিমা।
{21:6} তুমি তাঁকে চিরস্থায়ী দোয়া করেছ; তোমার উপস্থিতির আনন্দে তাঁকে আনন্দিত করেছ।
{21:7} মাবুদের উপরেই বাদশাহ্‌ ভরসা করেন; আল্লাহ্‌তা’লার অটল মহব্বত তাঁকে স্থির রাখবে।
{21:8} তোমার হাতই তোমার সব শত্রুদের ধরবে; যারা তোমাকে ঘৃণা করে তোমার ডান হাত তাদের ধরবে।
{21:9} তোমার প্রকাশকালে তুমি তাদের করে তুলবে চুলার জ্বলন্ত কয়লার মত। মাবুদ রাগে তাদের গিলে ফেলবেন, তাঁর আগুন তাদের পুড়িয়ে ফেলবে।
{21:10} দুনিয়ার বুক থেকে তাদের বংশধরদের তুমি ধ্বংস করে ফেলবে; ধ্বংস করে দেবে তাদের বংশ মানুষের মধ্য থেকে।
{21:11} যদিও তারা তোমার বিরুদ্ধে দুষ্ট ষড়যন্ত্র আর কুমতলব করেছে, তবুও তারা তাতে সফল হতে পারবে না;
{21:12} কারণ তুমি তাদের মুখ লক্ষ্য করে যখন তোমার ধনুকে টান দেবে, তখন তাদের পালিয়ে যেতে তুমি বাধ্য করবে।
{21:13} হে মাবুদ, তোমার শক্তিতে তুমি প্রকাশিত হও; আমরা তোমার শক্তির প্রশংসা করব ও কাওয়ালী গাইব।
{22:1} আল্লাহ্‌ আমার, আল্লাহ্‌ আমার, কেন তুমি আমাকে ত্যাগ করেছ? আমাকে রক্ষা না করে, আমার কান্না-ভরা মুনাজাত না শুনে, কেন তুমি দূরে সরে রয়েছ?
{22:2} হে আমার আল্লাহ্‌, দিনের বেলায় আমি তোমাকে ডাকি, কিন্তু তুমি জবাব দাও না; রাতেও আমি চুপ করে থাকি না।
{22:3} কিন্তু তুমি পবিত্র; বনি-ইসরাইলদের প্রশংসার সিংহাসনে তুমি বসে আছ।
{22:4} তোমার উপরেই ভরসা করতেন আমার পূর্বপুরুষেরা; তাঁরা ভরসা করতেন, আর তুমি তাঁদের রক্ষা করতে।
{22:5} তাঁরা তোমার কাছে কাঁদতেন আর রক্ষা পেতেন; তোমার উপর ভরসা করে তাঁরা লজ্জায় পড়তেন না।
{22:6} কিন্তু আমি তো কেবল একটা পোকা, মানুষ নই; লোকে আমাকে টিট্‌কারি দেয় আর মানুষ আমাকে তুচ্ছ করে।
{22:7} যারা আমাকে দেখে তারা সবাই আমাকে ঠাট্টা করে। তারা আমাকে মুখ ভেংগায়, আর মাথা নেড়ে বলে,
{22:8} “ও তো মাবুদের উপর ভরসা করে, তাহলে তিনিই ওকে রক্ষা করুন; তিনিই ওকে উদ্ধার করুন, কারণ ওর উপর তিনি সন্তুষ্ট।”
{22:9} মায়ের গর্ভ থেকে তুমিই আমাকে বের করে এনেছ; যখন আমি মায়ের দুধ খেতাম তখন তোমার উপর আমার নির্ভরতা তুমিই জাগিয়েছ।
{22:10} জন্মের পরেই আমাকে তোমার হাতে দেওয়া হয়েছে; জন্ম থেকে তুমিই আমার আল্লাহ্‌ হয়েছ।
{22:11} তুমি আমার কাছ থেকে দূরে থেকো না, কারণ আমার বিপদ কাছে এসে পড়েছে, আমার সাহায্যকারী কেউ নেই।
{22:12} আমার চারপাশে রয়েছে যেন ষাঁড়ের দল; যেন বাশন দেশের শক্তিশালী ষাঁড়গুলো আমাকে ঘিরে ধরেছে।
{22:13} শিকারের খোঁজে সিংহ যেমন গর্জন করে, তেমনি করে তারা আমার বিরুদ্ধে মুখ হাঁ করেছে।
{22:14} আমাকে পানির মত করে ঢেলে ফেলা হয়েছে, আমার সমস্ত হাড়ের জোড়া খুলে গেছে, আমার অন্তর মোমের মত হয়ে আমার ভিতরে গলে গলে পড়ছে।
{22:15} মাটির পাত্রের শুকনা টুকরার মত আমার শক্তি শুকিয়ে এসেছে, আর আমার জিভ্‌ তালুতে লেগে যাচ্ছে; তুমি আমাকে কবরে শুইয়ে রেখেছ।
{22:16} আমার চারপাশে একদল দুষ্ট লোক কুকুরের মত করে আমাকে ঘিরে ধরেছে; তারা আমার হাত ও পা বিঁধেছে।
{22:17} আমার হাড়গুলো আমি গুণতে পারি; সেই লোকেরা আমাকে হাঁ করে দেখছে আর আমার দিকে তাকিয়ে আছে।
{22:18} নিজেদের মধ্যে তারা আমার কাপড়-চোপড় ভাগ করছে আর আমার কোর্তার জন্য গুলিবাঁট করছে।
{22:19} কিন্তু তুমি, হে মাবুদ, দূরে থেকো না; হে আমার শক্তি, আমাকে সাহায্য করার জন্য তাড়াতাড়ি এগিয়ে এস।
{22:20} তলোয়ারের মুখ থেকে আমার প্রাণ, ঐ সব কুকুরদের থাবা থেকে আমার বহুমূল্য জীবন তুমি রক্ষা কর।
{22:21} ঐ সব সিংহের মুখ থেকে তুমি আমাকে উদ্ধার কর। তুমি ঐ সব বুনো ষাঁড়ের শিংয়ের হাত থেকে আমাকে রক্ষা করলে।
{22:22} ভাইদের কাছে আমি তোমার বিষয় প্রচার করব আর সমাজের মধ্যে তোমার গুণগান করব।
{22:23} তোমরা যারা মাবুদকে ভয় কর, তোমরা তাঁর প্রশংসা কর। ইয়াকুবের সমস্ত বংশধরেরা, তোমরা তাঁকে সম্মান দেখাও। ইসরাইলের সমস্ত বংশধরেরা, তোমরা তাঁর এবাদত কর।
{22:24} দুঃখীর দুঃখ দেখে তাকে তিনি তুচ্ছ কিংবা অগ্রাহ্য করেন নি; তিনি তার কাছ থেকে নিজের মুখ ফিরান নি, বরং সাহায্যের জন্য তিনি তার অনুরোধ শুনেছেন।
{22:25} বড় সভার মধ্যে আমার যে প্রশংসা তা তোমার কাছ থেকেই আসে; তোমার উপর যাদের ভয় আছে তাদের সামনেই আমার সব মানত আমি পূরণ করব।
{22:26} নম্র লোকেরা খেয়ে তৃপ্ত হবে; যারা মাবুদের ইচ্ছামত চলে তারা তাঁর প্রশংসা করবে। তারা চিরকাল জীবিত থাকুক।
{22:27} দুনিয়ার শেষ সীমার লোকেরাও তওবা করে মাবুদের কাছে আসবে; অন্য জাতিদের সমস্ত গোষ্ঠী তাঁকে সেজদা করবে।
{22:28} জ্বী, রাজ্য মাবুদেরই; সব জাতির উপরে তিনিই বাদশাহ্‌।
{22:29} দুনিয়ার ধনী লোকেরাও তখন তাঁর সামনে খাওয়া-দাওয়া করবে আর তাঁর এবাদত করবে; নিজের প্রাণ বাঁচাবার ক্ষমতা নেই বলে যাদের এক পা কবরে, তারাও তাঁকে সেজদা করবে।
{22:30} ভবিষ্যৎ বংশধরেরা তাঁর এবাদত করবে, আর সেই যুগের লোকদের কাছে দীন-দুনিয়ার মালিকের বিষয় বলা হবে।
{22:31} যাদের এখনও জন্ম হয় নি, তাদের কাছে গিয়ে লোকে তাঁর ন্যায্যতার কথা ঘোষণা করবে; বলবে, তিনিই এ কাজ করেছেন।
{23:1} মাবুদ আমার পালক, আমার অভাব নেই।
{23:2} তিনি আমাকে মাঠের সবুজ ঘাসের উপর শোয়ান, শান্ত পানির ধারেও আমাকে নিয়ে যান।
{23:3} তিনি আমাকে নতুন শক্তি দেন; তাঁর নিজের সুনাম রক্ষার জন্যই আমাকে ন্যায় পথে চালান।
{23:4} ঘন অন্ধকারে ঢাকা উপত্যকা পার হতে হলেও আমি বিপদের ভয় করব না, কারণ তুমিই আমার সংগে আছ; তোমার মুগুর আর লাঠি দূর করে দেয় বিপদের ভয়।
{23:5} শত্রুদের মধ্যে তুমি আমার সামনে খাবারে সাজানো টেবিল রেখে থাক; আমার মাথায় দাও তেল; আমার পেয়ালা উপ্‌চে পড়ে।
{23:6} আমি জানি সারা জীবন ধরে তোমার মেহেরবানী ও অটল মহব্বত আমার পিছনে পিছনে ছুটে আসবে; আর আমি চিরকাল মাবুদের ঘরে বাস করব।
{24:1} দুনিয়া ও তার মধ্যেকার সব কিছু মাবুদের; বিশ্ব ও তার মধ্যে যারা বাস করে তারাও তাঁর;
{24:2} কারণ তিনিই গভীর পানির উপরে ভূমির ভিত্তি গাঁথলেন, আর সেই ভূমি মাটির নীচের পানির উপরে ধরে রাখলেন।
{24:3} কে মাবুদের পাহাড়ে ওঠার যোগ্য? তাঁর পবিত্র জায়গায় দাঁড়াবার যোগ্য কে?
{24:4} কেবল সে-ই যোগ্য, যার হাত নির্দোষ, অন্তর খাঁটি, মন মিথ্যার দিকে নয়, আর মুখে নেই মিথ্যা কসম।
{24:5} সে মাবুদের কাছ থেকে দোয়া পাবে; সে যে তাঁরই ইচ্ছামত চলছে তার উদ্ধারকর্তা আল্লাহ্‌ তা দেখিয়ে দেবেন।
{24:6} এই রকম লোকেরা মাবুদের এবাদত করে, তারা তাঁর মুখের দিকে তাকায়; এরাই ইয়াকুবের বংশ। [সেলা]
{24:7} হে শহরের দরজা, তোমাদের মাথা আরও উপরে তোল; হে পুরানো দিনের দরজা, তোমাদের পাল্লা সম্পূর্ণভাবে খুলে যাক; গৌরবের বাদশাহ্‌ ভিতরে ঢুকবেন।
{24:8} এই গৌরবের বাদশাহ্‌ কে? তিনি মাবুদ, যিনি শক্তিশালী ও মহান; সেই মাবুদ, যিনি যুদ্ধে মহান।
{24:9} হে শহরের দরজা, তোমাদের মাথা আরও উপরে তোল; হে পুরানো দিনের দরজা, তোমাদের পাল্লা সম্পূর্ণভাবে খুলে যাক; গৌরবের বাদশাহ্‌ ভিতরে ঢুকবেন।
{24:10} কে এই গৌরবের বাদশাহ্‌? আল্লাহ্‌ রাব্বুল আলামীনই গৌরবের বাদশাহ্‌। [সেলা]
{25:1} হে মাবুদ, আমার অন্তর আমি তোমার দিকেই তুলে ধরছি।
{25:2} হে আমার আল্লাহ্‌, তোমার উপরেই আমি ভরসা করি, তুমি আমাকে লজ্জায় পড়তে দিয়ো না; আমার শত্রুরা যেন আমার বিষয় নিয়ে আনন্দ করার সুযোগ না পায়।
{25:3} যে তোমার উপর আশা রাখে সে লজ্জায় পড়বে না, কিন্তু যারা অকারণে বেঈমানী করে তারাই লজ্জায় পড়বে।
{25:4} হে মাবুদ, তোমার পথ আমাকে জানাও, আমাকে তোমার পথে চলতে শিখাও।
{25:5} তোমার সত্যে আমাকে পরিচালনা কর আর আমাকে শিক্ষা দাও, কারণ তুমিই আমার উদ্ধারকর্তা আল্লাহ্‌; সব সময় তোমার উপরেই আমি আশা রাখি।
{25:6} হে মাবুদ, তোমার মমতা ও অটল মহব্বতের কথা তুমি ভুলে যেয়ো না; সে সব তো তোমার চিরকালের কাজ।
{25:7} আমার যৌবনকালের গুনাহ্‌ ও তোমার বিরুদ্ধে বিদ্রোহের কথা তুমি মনে রেখো না; তোমার অটল মহব্বতের দরুন তুমি আমাকে মনে রেখো, কারণ হে মাবুদ, তুমি মেহেরবান।
{25:8} মাবুদ মেহেরবান ও সৎ, সেজন্যই তাঁর পথের বিষয় তিনি গুনাহ্‌গারদের শিক্ষা দিয়ে থাকেন।
{25:9} তিনি নম্রদের ন্যায়পথে চালিয়ে নিয়ে যান আর তাঁর পথের বিষয় শিক্ষা দেন।
{25:10} মাবুদের ব্যবস্থা ও শরীয়ত অনুসারে যারা চলে, তাদের কাছে তাঁর সমস্ত পথই অটল মহব্বত ও বিশ্বস্ততায় পরিপূর্ণ।
{25:11} আমার অন্যায়ের বোঝা খুব বেশী, তাই হে মাবুদ, তোমার সুনাম রক্ষার জন্যই আমার সেই অন্যায় তুমি মাফ কর।
{25:12} কে সেই লোক, যে মাবুদকে ভয় করে? কোন্‌ পথ তাকে বেছে নিতে হবে তা তিনি তাকে দেখিয়ে দেবেন।
{25:13} সে উন্নতির মধ্যে তার জীবন কাটাবে, আর তার বংশধরেরা দেশের অধিকার পাবে।
{25:14} মাবুদকে যারা ভয় করে তাদের কাছেই তিনি তাঁর গোপন উদ্দেশ্য প্রকাশ করেন, আর তাঁর স্থাপন করা ব্যবস্থা তিনি তাদেরই জানান।
{25:15} আমার চোখ সব সময় মাবুদের দিকে আছে, কারণ শিকারীর জাল থেকে তিনিই আমার পা মুক্ত করবেন।
{25:16} আমার দিকে ফেরো আর আমার প্রতি রহমত কর, কারণ আমি একা আর দুঃখী।
{25:17} আমার দিলের যাতনা বেড়ে গেছে; আমার সব কষ্ট থেকে আমাকে রক্ষা কর।
{25:18} চেয়ে দেখ আমার দুঃখ ও কষ্টের দিকে; আমার সমস্ত গুনাহ্‌ তুমি মাফ কর।
{25:19} দেখ, আমার শত্রুর সংখ্যা কত; তারা আমাকে কি ভীষণ ঘৃণা করে।
{25:20} আমার প্রাণ বাঁচাও ও আমাকে রক্ষা কর; আমাকে লজ্জায় পড়তে দিয়ো না, কারণ আমি তোমার মধ্যেই আশ্রয় নিয়েছি।
{25:21} আমার সততা ও ন্যায় কাজ আমাকে রক্ষা করুক, কারণ আমি তোমার উপরেই আমার আশা রেখেছি।
{25:22} হে আল্লাহ্‌, ইসরাইলকে তার সমস্ত কষ্ট থেকে মুক্ত কর।
{26:1} হে মাবুদ, আমি যে ন্যায়পথে আছি তা তুমি দেখিয়ে দাও, কারণ আমি সৎ ভাবে চলি; আমি স্থিরভাবে মাবুদের উপর ভরসা করি।
{26:2} হে মাবুদ, তুমি আমাকে খাঁটি বলে প্রমাণ কর; আমাকে পরীক্ষা করে দেখ, আর আমার অন্তর ও মনের খাদ বের করে ফেল;
{26:3} কারণ সব সময় তোমার অটল মহব্বত আমার চোখের সামনে রয়েছে; তোমার বিশ্বস্ততার কথা মনে রেখে আমি চলাফেরা করি।
{26:4} আমি ঠগদের সংগে থাকি না, আর ভণ্ডদের সংগে ওঠা-বসা করি না।
{26:5} যারা খারাপ কাজ করে তাদের দলকে আমি ঘৃণা করি; আমি দুষ্টদের সংগে বসতে রাজী নই।
{26:6} হে মাবুদ, আমি নির্দোষ অবস্থায় হাত ধুয়ে ফেলব আর তোমার কোরবানগাহের চারপাশে ঘুরে আসব,
{26:7} যাতে চিৎকার করে আমি তোমাকে শুকরিয়া জানাতে পারি, আর তোমার সমস্ত অলৌকিক কাজের কথা বলতে পারি।
{26:8} হে মাবুদ, যে ঘরে তুমি বাস কর, তোমার মহিমা যেখানে থাকে, সেই জায়গা আমি ভালবাসি।
{26:9} গুনাহ্‌গারদের দলে তুমি আমাকে ফেলো না; যারা রক্তপাত করতে ভালবাসে তাদের সংগে আমাকে মেরে ফেলো না।
{26:10} তাদের হাতে রয়েছে খারাপীর পরিকল্পনা, তাদের ডান হাত ঘুষে ভরা।
{26:11} কিন্তু আমি সৎ ভাবে চলাফেরা করি; আমাকে তাদের হাত থেকে মুক্ত কর, আর আমার প্রতি রহমত কর।
{26:12} আমি সমান জায়গায় দাঁড়িয়ে আছি; আমি সকলের সামনেই মাবুদের প্রশংসা করব।
{27:1} মাবুদই আমার নূর ও আমার উদ্ধারকর্তা, আমি কাকে ভয় করব? মাবুদই আমার জীবনের কেল্লা, আমি কাকে দেখে ভয়ে কাঁপব?
{27:2} দুষ্ট লোকেরা আমাকে গিলে খাবার জন্য যখন এগিয়ে আসে তখন আমার সেই শত্রু ও বিপক্ষেরা উচোট খেয়ে পড়ে যায়।
{27:3} সৈন্যের দলও যদি আমাকে ঘিরে ধরে, তবুও আমার মনে ভয় হবে না; যদি আমার বিরুদ্ধে যুদ্ধও শুরু হয় তবুও তখন আমি নিশ্চিন্ত থাকব।
{27:4} মাবুদের কাছে আমি একটা অনুরোধ জানাচ্ছি; আমি যা চাইছি তা এই- আমার সারা জীবন আমি যেন মাবুদের ঘরে বাস করতে পারি, যাতে আমি তাঁর সৌন্দর্য দেখতে পারি আর সেই বাসস্থানে তাঁর বিষয় নিয়ে ধ্যান করতে পারি;
{27:5} কারণ বিপদের দিনে তাঁর সেই আশ্রয়ে তিনি আমাকে নিরাপদে রাখবেন, তাঁর সেই তাম্বুতে আমাকে লুকিয়ে রাখবেন, আর পাহাড়ের উপরে আমাকে তুলে রাখবেন।
{27:6} যে সব শত্রুরা আমাকে ঘিরে ধরেছে তাদের চেয়ে তখন আমার সম্মান বাড়বে; আমি তাঁর ঘরে আনন্দে চিৎকার করতে করতে বিভিন্ন কোরবানী দেব; আমি মাবুদের উদ্দেশে কাওয়ালী গাইব আর তাঁর প্রশংসা-কাওয়ালী গাইব।
{27:7} হে মাবুদ, আমি ডাকলে তুমি শুনো, আমার প্রতি রহমত কোরো, আমার ডাকে সাড়া দিয়ো।
{27:8} আমার অন্তর তোমার এই কথাই বলছে, “তোমরা আমাকে ডাক।” হে মাবুদ, তাই আমি তোমাকে ডাকব।
{27:9} তোমার মুখ তুমি আমার কাছ থেকে ফিরিয়ে রেখো না, রাগ করে তোমার গোলামকে তুমি ফিরিয়ে দিয়ো না; তুমিই তো আমার সাহায্যকারী হয়ে আসছ। হে আল্লাহ্‌, আমার উদ্ধারকর্তা, আমাকে ছেড়ে যেয়ো না, আমাকে ত্যাগ কোরো না।
{27:10} আমার মা-বাবা আমাকে ত্যাগ করলেও মাবুদ আমার ভার নেবেন।
{27:11} হে মাবুদ, তোমার পথ আমাকে দেখিয়ে দাও; আমার শত্রুদের দরুন সমান পথে আমাকে চালিয়ে নিয়ে যাও।
{27:12} আমার শত্রুদের ইচ্ছার কাছে আমাকে ছেড়ে দিয়ো না, কারণ মিথ্যা সাক্ষীরা আমার বিরুদ্ধে দাঁড়িয়েছে; তাদের নিঃশ্বাসের সংগে বের হচ্ছে জুলুম।
{27:13} মাবুদের দেওয়া মেহেরবানী আমি জীবিতদের মধ্যেই দেখতে পাব- এ কথা যদি আমি বিশ্বাস না করতাম তবে আমার কি হত?
{27:14} তোমরা মাবুদের উপর আশা রাখ; মনে শক্তি আন ও সাহসে বুক বাঁধ আর মাবুদের উপর আশা রাখ।
{28:1} হে মাবুদ, আমার আশ্রয়-পাহাড়, আমি তোমাকেই ডাকছি। তুমি আমার কথায় কান বন্ধ করে থেকো না, কারণ তুমি যদি চুপ করে থাক তবে যারা কবরে নেমে গেছে তাদের মতই আমার দশা হবে।
{28:2} সাহায্যের জন্য আমি যখন তোমাকে ডাকি আর তোমার মহাপবিত্র স্থানের দিকে হাত উঠাই, তখন তুমি আমার মিনতি শুনো।
{28:3} যারা দুষ্ট, যারা খারাপ কাজ করে বেড়ায়, যারা সকলের সংগে ভাল মুখে কথা বলে অথচ অন্তরে পুষে রাখে খারাপ ইচ্ছা, তাদের সংগে শাস্তি দেবার জন্য তুমি আমাকে টেনে নিয়ো না।
{28:4} তাদের কাজের ফল, তাদের খারাপ কাজের ফল, তুমি তাদের দাও; তাদের হাত যে কাজ করেছে তার ফল তাদের দাও; তাদের যা পাওনা তা-ই তাদের দাও।
{28:5} মাবুদের হাত যে কাজ করেছে তার প্রতি তারা মনোযোগ দেয় নি, কাজেই তিনি তাদের ধ্বংস করবেন, আবার গড়বেন না।
{28:6} সমস্ত প্রশংসা মাবুদের, তিনি আমার মিনতি শুনেছেন।
{28:7} মাবুদই আমার শক্তি ও আমার ঢাল; আমার অন্তর তাঁর উপরে ভরসা করে, তাই আমি সাহায্য পেয়েছি; সেইজন্য আমার অন্তর আনন্দে ভরে উঠেছে, আর আমি কাওয়ালীর মধ্য দিয়ে তাঁর শুকরিয়া আদায় করব।
{28:8} মাবুদই তাঁর বান্দাদের শক্তি; তিনিই তাঁর অভিষেক-করা লোকের রক্ষাকারী কেল্লা।
{28:9} হে মাবুদ, তোমার বান্দাদের তুমি রক্ষা কর, তোমার সম্পত্তিকে তুমি দোয়া কর; তুমি তাদের পালক হও আর চিরকাল তাদের বয়ে নাও।
{29:1} হে ফেরেশতারা, তোমরা মাবুদের গৌরব ঘোষণা কর, ঘোষণা কর মাবুদের গৌরব ও কুদরত।
{29:2} তোমরা মাবুদের গৌরব ঘোষণা কর; তাঁর মহিমাপূর্ণ পবিত্রতার কথা ভেবে তাঁর এবাদত কর।
{29:3} পানির উপরে মাবুদের গলার আওয়াজ শোনা যায়; বাজ পড়ার শব্দে গৌরবময় আল্লাহ্‌ গর্জন করেন; সমস্ত পানির উপরে বাজের শব্দে রয়েছে মাবুদের গর্জন।
{29:4} মাবুদের গলার আওয়াজ কুদরতে পূর্ণ, মহিমায় পূর্ণ সেই আওয়াজ।
{29:5} সেই আওয়াজ এরস গাছও ভেংগে ফেলে; মাবুদ লেবাননের এরস গাছ টুকরা টুকরা করেন।
{29:6} তিনি লেবানন পাহাড়শ্রেণীকে বাছুরের মত নাচান, আর সিরিয়োণ পাহাড়কে নাচান বুনো ষাঁড়ের বাচ্চার মত।
{29:7} মাবুদের গলার আওয়াজে আকাশে বিদ্যুতের ঝলক সৃষ্টি হয়।
{29:8} সেই আওয়াজে মরুভূমি কেঁপে ওঠে; মাবুদ কাদেশের মরুভূমি কাঁপিয়ে তোলেন।
{29:9} তাঁর গলার আওয়াজে হরিণীরা বাচ্চা দেয় আর বনের ডাল ও পাতা পড়ে যায়; তাঁর বাসস্থানে সবার মুখে রয়েছে, “তিনি গৌরবময়।”
{29:10} মহাবন্যার পানি মাবুদের অধীনে ছিল; তিনি চিরকালের বাদশাহ্‌, তিনি সিংহাসনে আছেন।
{29:11} মাবুদ তাঁর বান্দাদের শক্তির যোগান দেবেন; শান্তি দান করে তিনি তাদের দোয়া করবেন।
{30:1} হে মাবুদ, আমি তোমার প্রশংসা করব, কারণ তুমিই আমাকে উঠিয়ে এনেছ; আমার শত্রুদের তুমি আমার বিরুদ্ধে আনন্দ করতে দাও নি।
{30:2} হে আল্লাহ্‌, আমার মাবুদ, সাহায্যের জন্য আমি তোমাকে ডেকেছিলাম আর তুমি আমাকে সুস্থ করে তুলেছ।
{30:3} হে মাবুদ, তুমি আমাকে কবর থেকে তুলে এনেছ; তুমিই আমাকে বাঁচিয়ে রেখেছ যেন সেই গর্তে আমাকে নেমে যেতে না হয়।
{30:4} হে মাবুদের ভক্তেরা, তোমরা তাঁর উদ্দেশে কাওয়ালী গাও, তাঁর পবিত্রতার প্রশংসা কর;
{30:5} কারণ তাঁর রাগ বেশীক্ষণ থাকে না; তাঁর রহমতে জীবন পাওয়া যায়। কেবল রাতটুকু কাটে কান্নায়, কিন্তু ভোর বেলাতেই আসে আনন্দ।
{30:6} সুখের দিনে আমি বলেছিলাম, কেউ আমাকে নাড়াতে পারবে না।
{30:7} হে মাবুদ, তুমি রহমত করে আমার রাজ্য অটল রেখেছ, কিন্তু যখন তুমি মুখ ফিরালে তখন আমি ভীষণ ভয় পেলাম।
{30:8} হে মাবুদ, তোমাকেই আমি ডেকেছিলাম; আমার মালিকের কাছে আমি মিনতি করে বলেছিলাম,
{30:9} “আমার মরণে কিংবা কবরে যাওয়াতে কি লাভ? ধুলা কি তোমার প্রশংসা করবে কিংবা তোমার বিশ্বস্ততা প্রচার করবে?
{30:10} হে মাবুদ, শোন, আমার প্রতি রহমত কর; হে মাবুদ, তুমি আমাকে সাহায্য কর।”
{30:11} শোক প্রকাশের অনুষ্ঠান থেকে তুমি আমাকে নাচের উৎসবে এনেছ; শোকের চট খুলে নিয়ে তুমি আমাকে আনন্দের সাজ পরিয়েছ,
{30:12} যাতে আমার অন্তর নীরব না থাকে বরং তোমার উদ্দেশে কাওয়ালী গায়। হে আল্লাহ্‌, আমার মাবুদ, আমি চিরকাল তোমার শুকরিয়া আদায় করব।
{31:1} হে মাবুদ, আমি তোমারই মধ্যে আশ্রয় নিয়েছি; আমাকে কখনো লজ্জায় পড়তে দিয়ো না; তোমার ন্যায়বিচারের জোরে আমাকে তুমি রক্ষা কর।
{31:2} আমার কথায় কান দাও; আমাকে উদ্ধার করতে তুমি তাড়াতাড়ি এস। আমাকে রক্ষা করার জন্য তুমি আমার আশ্রয়-পাহাড় হও আর আমার কেল্লা হও।
{31:3} তুমিই আমার আশ্রয়-পাহাড় ও আমার কেল্লা; তোমার সুনাম রক্ষার জন্য আমাকে তুমি পথ দেখাবে আর চালিয়ে নিয়ে যাবে।
{31:4} আমার জন্য গোপনে পেতে রাখা জাল থেকে তুমি আমাকে উদ্ধার করবে, কারণ তুমিই তো আমার আশ্রয়।
{31:5} আমি তোমার হাতেই আমার রূহ্‌ তুলে দিলাম, কারণ হে আল্লাহ্‌, বিশ্বস্ত মাবুদ, তুমিই আমাকে মুক্ত করেছ।
{31:6} যারা অসার মূর্তিকে ভক্তি করে আমি তাদের ঘৃণা করি; কিন্তু আমি মাবুদের উপর ভরসা করি।
{31:7} তোমার অটল মহব্বত পেয়েছি বলে আমি আনন্দ করব, খুশী হব; কারণ তুমি তো আমার দুঃখ দেখেছ, আর আমার কষ্টের কথা জান।
{31:8} তুমি শত্রুদের হাতে আমাকে আট্‌কে রাখ নি, বরং একটা খোলা জায়গায় আমাকে দাঁড় করিয়েছ।
{31:9} হে মাবুদ, আমাকে রহমত দান কর, কারণ আমি কষ্টের মধ্যে আছি; দুঃখে আমার চোখ ও আমার দেহ-মন দুর্বল হয়ে পড়ছে।
{31:10} যন্ত্রণায় আমার জীবন গেল, আর কোঁকাতে কোঁকাতে বয়স গেল; অন্যায় করার দরুন আমার শক্তি কমে যাচ্ছে, আমার হাড়গুলো দুর্বল হয়ে পড়ছে।
{31:11} শত্রুরা আমাকে ঘৃণার পাত্র করে তুলেছে, বিশেষ করে আমার সংগীদের কাছে তা করেছে। পরিচিত লোকদের কাছে আমি ভয়ের পাত্র; লোকে আমাকে রাস্তায় দেখে পালিয়ে যায়।
{31:12} মরা মানুষকে লোকে যেমন ভুলে যায় তেমনি করেই তারা আমাকে ভুলে গেছে; আমি যেন একটা ভাংগা পাত্র।
{31:13} আমার সম্বন্ধে অনেকের নিন্দার কথা আমার কানে এসেছে, আমার চারদিকে ভীষণ ভয়। ওরা আমার বিরুদ্ধে একসংগে পরামর্শ করছে, আমাকে হত্যা করবার জন্য ষড়যন্ত্র করছে।
{31:14} কিন্তু হে মাবুদ, তোমার উপরে আমি ভরসা করে আছি; আমি বলি, “তুমিই আমার আল্লাহ্‌।”
{31:15} তোমার হাতেই তো আমার জীবনের সব কিছু; যারা আমাকে তাড়া করে আসছে সেই শত্রুদের হাত থেকে তুমি আমাকে বাঁচাও।
{31:16} তোমার গোলামের উপর তোমার রহমত আলোর মত করে পড়ুক; তোমার অটল মহব্বতে তুমি আমাকে রক্ষা কর।
{31:17} হে মাবুদ, আমি তো তোমাকে ডেকেছি, তুমি আমাকে লজ্জায় পড়তে দিয়ো না; দুষ্ট লোকেরা বরং লজ্জায় পড়ুক, তারা নীরব হয়ে কবরে পড়ে থাকুক।
{31:18} অহংকার ও ঘৃণার ভাব নিয়ে যারা আল্লাহ্‌ভক্তদের বিরুদ্ধে অসম্মানের কথা বলে, তাদের মিথ্যাবাদী মুখ বন্ধ হয়ে যাক।
{31:19} তুমি যে মেহেরবানী করেছ তা কত মহান! যারা তোমাকে ভয় করে তাদের জন্য তুমি তা তুলে রেখেছ; তোমার মধ্যে আশ্রয় গ্রহণকারীদের তুমি সেই মেহেরবানী করে থাক, আর তা কর সকলের সামনে।
{31:20} তুমি তাদের তোমার আড়ালে রেখে মানুষের ষড়যন্ত্র থেকে লুকিয়ে রাখ; ঝগড়া-বিবাদের ঝাপ্‌টা থেকে তোমার আশ্রয়ে তাদের সরিয়ে রাখ।
{31:21} সমস্ত প্রশংসা মাবুদের। ঘেরাও করা শহরের মধ্যে তাঁর অটল মহব্বত আশ্চর্যভাবে তিনি আমাকে দেখিয়েছিলেন।
{31:22} আমি ভয় পেয়ে বলেছিলাম, “তোমার কাছ থেকে আমি বিচ্ছিন্ন হয়ে পড়েছি”; কিন্তু সাহায্যের জন্য যখন আমি তোমাকে ডেকেছিলাম তখন তুমি আমার মিনতি শুনেছিলে।
{31:23} হে সমস্ত আল্লাহ্‌ভক্ত লোক, তোমরা মাবুদকে মহব্বত কোরো। মাবুদই বিশ্বস্তদের রক্ষা করেন কিন্তু অহংকারীদের তিনি পুরোপুরি শাস্তি দেন।
{31:24} তোমরা যারা মাবুদের উপর ভরসা করে আছ তোমরা মনে শক্তি আন ও সাহসে বুক বাঁধো।
{32:1} ধন্য সেই লোক, যার আল্লাহ্‌র প্রতি বিদ্রোহ মাফ করা হয়েছে, যার গুনাহ্‌ ঢাকা দেওয়া হয়েছে।
{32:2} ধন্য সেই লোক, যার অন্যায় মাবুদ মাফ করেছেন আর যার অন্তরে কোন ছলনা নেই।
{32:3} আমি যখন গুনাহ্‌ স্বীকার করি নি তখন সারা দিন কোঁকাতে কোঁকাতে আমার হাড় ক্ষয় হয়ে যাচ্ছিল;
{32:4} কারণ তখন দিনরাত আমার উপরে তোমার হাতের চাপ ভারী ছিল; গরমকালের গরমে যেমন হয় তেমনি করে আমার গায়ের শক্তি কমে যাচ্ছিল। [সেলা]
{32:5} তখন আমার গুনাহ্‌ আমি তোমার কাছে স্বীকার করলাম, আমার অন্যায় আমি আর ঢেকে রাখলাম না। আমি বলেছিলাম, “আমার বিদ্রোহের কথা আমি মাবুদের কাছে স্বীকার করব।” তাই গুনাহের দরুন আমার দোষ তুমি মাফ করে দিলে। [সেলা]
{32:6} কাজেই যতদিন সুযোগ আছে ততদিন তোমার ভক্তেরা তোমার কাছে মুনাজাত করুক; সত্যিই, বিপদ যখন বন্যার পানির মত হয়ে দেখা দেবে তখন তা তাদের কাছে আসবে না।
{32:7} তুমিই আমার লুকিয়ে থাকার জায়গা। তুমি আমাকে কষ্টের হাত থেকে রক্ষা করছ। মুক্তির আনন্দ-কাওয়ালীতে তুমিই আমাকে ঘিরে রাখছ। [সেলা]
{32:8} আমি মাবুদ তোমাকে জ্ঞান দেব আর যে পথে যেতে হবে তা দেখিয়ে দেব; তোমাকে চোখে চোখে রেখে আমি শিক্ষা দেব।
{32:9} তোমরা ঘোড়া বা গাধার মত হোয়ো না যাদের বুঝবার শক্তি নেই; মুখে লাগাম ও দড়ি দিয়ে তাদের বশে রাখতে হয়, তা না দিলে তারা তোমাদের কাছে আসবে না।
{32:10} দুষ্টকে অনেক যন্ত্রণা পেতে হয়, কিন্তু যে মাবুদের উপর ভরসা করে মাবুদের অটল মহব্বত তাকে ঘিরে রাখে।
{32:11} হে আল্লাহ্‌ভক্ত লোকেরা, মাবুদই যেন তোমাদের আনন্দের বিষয় হন, তাঁকে নিয়েই তোমরা খুশী হও; তোমরা যারা অন্তরে খাঁটি, তোমরা সকলে আনন্দ-কাওয়ালী গাও।
{33:1} হে আল্লাহ্‌ভক্ত লোকেরা, মাবুদের বিষয় নিয়ে তোমরা আনন্দ-কাওয়ালী গাও; তাঁর গুণগান করা খাঁটি লোকদেরই কাজ।
{33:2} বীণা বাজিয়ে মাবুদের শুকরিয়া আদায় কর; তাঁর উদ্দেশে দশ তারের বীণা বাজাও।
{33:3} তাঁর উদ্দেশে নতুন কাওয়ালী গাও, পাকা হাতে বাজনা বাজাও আর আনন্দে চিৎকার কর।
{33:4} মাবুদের কালাম সত্য, তাঁর সব কাজে তিনি বিশ্বস্ত।
{33:5} মাবুদ ন্যায় কাজ ও ন্যায়বিচার ভালবাসেন; সারা দুনিয়া জুড়ে আছে তাঁর অটল মহব্বত।
{33:6} মাবুদের কালামে আসমান তৈরী হয়েছে; তার মধ্যেকার সব কিছু তৈরী হয়েছে তাঁর মুখের শ্বাসে।
{33:7} তিনি সমুদ্রের পানি জড়ো করে ঢিবি করেন, আর বিভিন্ন ভাণ্ডারে সেই গভীর পানি রাখেন।
{33:8} দুনিয়ার সব লোক মাবুদকে ভয় করুক, বিশ্বের সবাই তাঁর ভয়ে কাঁপুক;
{33:9} কারণ তিনি বললেন আর সব কিছুর সৃষ্টি হল; তিনি হুকুম দিলেন আর সব কিছু প্রতিষ্ঠিত হল।
{33:10} সব জাতির পরিকল্পনা মাবুদই অকেজো করেন; তাদের চিন্তাগুলো তিনিই বিফল করেন।
{33:11} কিন্তু মাবুদের পরিকল্পনা চিরকাল টিকে থাকে; তাঁর মন যুগ যুগ ধরেই স্থির থাকে।
{33:12} ধন্য সেই জাতি, যার মাবুদ আল্লাহ্‌; ধন্য সেই লোকেরা, যাদের তিনি নিজের সম্পত্তি হিসাবে বেছে নিয়েছেন।
{33:13} মাবুদ বেহেশত থেকে নীচে তাকিয়ে দেখেন আর সমস্ত মানুষকে লক্ষ্য করেন।
{33:14} যারা দুনিয়াতে বাস করে তাঁর বাসস্থান থেকে তিনি তাদের খেয়াল করেন।
{33:15} সকলের অন্তর তিনিই গড়েন; তারা যা কিছু করে তা তিনি বুঝতে পারেন।
{33:16} বড় সৈন্যদল থাকলেও কোন বাদশাহ্‌ তা দিয়ে রক্ষা পেতে পারে না; মহাশক্তি দ্বারাও কোন বীর যোদ্ধা রক্ষা পেতে পারে না।
{33:17} রক্ষা পাবার জন্য ঘোড়ার উপর নির্ভর করা মিথ্যা আশা; মহাশক্তি থাকলেও ঘোড়া রক্ষা করতে পারে না।
{33:18} কিন্তু মাবুদের প্রতি যাদের ভয় আছে, যারা তাঁর অটল মহব্বতের উপর আশা রাখে, তাদের উপর তাঁর নজর রয়েছে;
{33:19} যাতে মৃত্যু থেকে তিনি তাদের রক্ষা করতে পারেন আর দুর্ভিক্ষের সময়ে বাঁচিয়ে রাখতে পারেন।
{33:20} আমরা মাবুদের জন্য অপেক্ষা করছি; তিনিই আমাদের সাহায্যকারী ও আমাদের ঢাল।
{33:21} হ্যাঁ, তাঁকেই ঘিরে রয়েছে আমাদের দিলের আনন্দ, কারণ আমরা তাঁর পবিত্রতার উপর ভরসা করি।
{33:22} হে মাবুদ, আমাদের উপরে তোমার মহব্বত থাকুক, কারণ আমরা তোমার উপরেই আমাদের আশা রেখেছি।
{34:1} আমি সব সময় মাবুদের প্রশংসা করব; আমার মুখে তাঁর গুণগান লেগেই থাকবে।
{34:2} আমি মাবুদকে নিয়ে গর্ব করব; তা শুনে দুঃখীরা আনন্দ পাবে।
{34:3} তোমরা আমার সংগে মাবুদের মহিমার কথা বল; এস, আমরা একসংগে তাঁর প্রশংসা করি।
{34:4} আমি মাবুদকে ডাকলাম, তিনি আমার ডাকে সাড়া দিলেন; আমার সমস্ত ভয় থেকে তিনি আমাকে উদ্ধার করলেন।
{34:5} লোকে তাঁর দিকে যখন ঈমানের চোখে চায় তখন তাদের মুখ নূরানী হয়ে ওঠে; তাদের মুখে লজ্জার ভাব দেখা দেয় না।
{34:6} এই হতভাগা মাবুদকে ডাকল; তিনি তার ডাকে সাড়া দিলেন আর সমস্ত কষ্ট থেকে তাকে উদ্ধার করলেন।
{34:7} যারা মাবুদকে ভয় করে মাবুদের ফেরেশতা তাদের চারপাশে ছাউনি ফেলেন আর তাদের রক্ষা করেন।
{34:8} স্বাদ নিয়ে দেখ মাবুদ মেহেরবান; ধন্য সেই লোক, যে তাঁর মধ্যে আশ্রয় নেয়।
{34:9} হে মাবুদের বান্দারা, তোমরা তাঁকে ভয় কর, কারণ যারা তাঁকে ভয় করে তাদের কোন কিছুরই অভাব হয় না।
{34:10} যুব সিংহদের খাবারের অভাব হয়, তারা ক্ষুধায় কষ্ট পায়; কিন্তু যারা মাবুদের ইচ্ছামত চলে তাদের ভাল জিনিসের অভাব হয় না।
{34:11} ছেলেমেয়েরা, এস, আমার কথা শোন; আমি তোমাদের শিখাব কি করে মাবুদকে ভয় করতে হয়।
{34:12} তোমাদের মধ্যে কে এই জীবন ভোগ করতে চায়? সুখভোগ করার জন্য কে অনেক দিন বেঁচে থাকতে চায়?
{34:13} তাহলে সে জিভ্‌ দিয়ে খারাপ কথা না বলুক, আর ঠোঁট দিয়ে ছলনার কথা বের না করুক।
{34:14} খারাপ কাজ থেকে দূরে থাক, ভাল কাজ কর; শান্তির জন্য আগ্রহী হও আর তার পিছু ছেড়ো না।
{34:15} যারা ন্যায়ের পথে চলে তাদের উপরে মাবুদের চোখ আছে; তাদের ডাক শোনার জন্য তাঁর কান খোলাই রয়েছে।
{34:16} যারা খারাপ কাজ করে মাবুদ তাদের বিরুদ্ধে দাঁড়ান, যাতে দুনিয়ার বুক থেকে তাদের নাম মুছে যায়।
{34:17} যারা ন্যায় কাজ করে মাবুদ তাদের ফরিয়াদ শোনেন; সমস্ত কষ্ট থেকে তিনি তাদের উদ্ধার করেন।
{34:18} যাদের মন ভেংগে গেছে মাবুদ তাদের কাছে থাকেন; যাদের অন্তর চুরমার হয়ে গেছে তিনি তাদের উদ্ধার করেন।
{34:19} যে ন্যায় পথে চলে তার বিপদ অনেক হলেও সেই সব থেকে মাবুদই তাকে উদ্ধার করেন।
{34:20} তার সব হাড় তিনিই রক্ষা করেন, সেগুলোর একটাও ভাংগা হবে না।
{34:21} অন্যায়কারীর মৃত্যু হবে খারাপীর হাতে; যারা ন্যায় কাজ করে তাদের ঘৃণাকারীদের শাস্তি হবে।
{34:22} মাবুদই তাঁর গোলামদের মুক্ত করেন; যারা তাঁর মধ্যে আশ্রয় নেয় তারা কেউই শাস্তি পাবে না।
{35:1} হে মাবুদ, যারা আমার বিপক্ষে তুমিও তাদের বিপক্ষে থাক; যারা আমার বিরুদ্ধে যুদ্ধ করে তুমিও তাদের বিরুদ্ধে যুদ্ধ কর।
{35:2} ছোট-বড় দু’খানা ঢালই তুমি তুলে নাও আর আমার সাহায্যের জন্য এসে দাঁড়াও।
{35:3} আমার পিছনে যারা তাড়া করে আসছে, বর্শা নিয়ে তাদের আসার পথ তুমি বন্ধ করে দাও। আমাকে বল, “আমিই তোমার উদ্ধার।”
{35:4} যারা আমাকে হত্যা করতে চাইছে তারা লজ্জা ও অসম্মানে পড়ুক; যারা আমার সর্বনাশের ষড়যন্ত্র করছে তারা অপমানিত হয়ে ফিরে যাক।
{35:5} তারা বাতাসের মুখে তুষের মত উড়ে যাক; হ্যাঁ, মাবুদের ফেরেশতা তাদের তাড়িয়ে দিন।
{35:6} তাদের পথ অন্ধকার ও পিছলা হোক; হ্যাঁ, মাবুদের ফেরেশতা তাদের তাড়া করুন।
{35:7} তারা অকারণে আমার জন্য গর্তের উপর গোপনে জাল পেতেছে, বিনা কারণে আমার জন্য গর্ত খুঁড়েছে।
{35:8} তাই হঠাৎ তাদের উপর সর্বনাশ নেমে আসুক; তাদের গোপন জালে তারাই ধরা পড়ুক, সেই সর্বনাশে তারাই পড়ুক।
{35:9} তখন মাবুদকে নিয়ে আমি আনন্দিত হব; তাঁর দেওয়া উদ্ধারে আমি আনন্দ করব।
{35:10} আমার সমস্ত শরীর তখন বলবে, “হে মাবুদ, আর কে আছে তোমার মত? তুমিই তো দুঃখীদের উদ্ধার করে থাক তাদের শত্রুদের হাত থেকে যারা তাদের চেয়ে শক্তিশালী; যারা লুটপাট করে তাদের হাত থেকে তুমি দুঃখী ও অভাবীদের উদ্ধার করে থাক।”
{35:11} জুলুমবাজেরা মিথ্যা সাক্ষ্য দিতে এগিয়ে আসছে, আর আমি যা জানি না সেই বিষয়ে আমাকে জেরা করছে।
{35:12} উপকারের বদলে তারা আমার ক্ষতি করছে; হায়, কি দুর্ভাগা আমি!
{35:13} তবুও তাদের অসুস্থতার সময় আমি চট পরেছি, রোজা রেখে নিজেকে ভেংগে চুরমার করেছি; কিন্তু আমার মুনাজাত আমার কাছেই ফিরে এসেছে।
{35:14} ভাই ও বন্ধু-হারার মত আমি তাদের জন্য শোক প্রকাশ করেছি; শোক প্রকাশের সময় মা-হারার মত মাথা নীচু করেছি।
{35:15} কিন্তু আমি যখন উচোট খেলাম তখন তারা খুশী হয়ে একজোট হল। সেই সব আক্রমণকারীরা আমার অজান্তে আমার বিরুদ্ধে একজোট হল। তারা আমাকে অনবরত গালাগালি করতে লাগল।
{35:16} উৎসবের সময়ে আল্লাহ্‌র প্রতি ভয়হীন ঠাট্টাকারীদের মত আমার বিরুদ্ধে তারা দাঁতে দাঁত ঘষতে লাগল।
{35:17} হে মালিক, আর কতকাল তুমি এ সব দেখবে? তাদের জুলুম থেকে আমাকে রক্ষা কর; এই সব সিংহদের হাত থেকে আমার বহুমূল্য জীবন বাঁচাও।
{35:18} বিরাট মাহ্‌ফিলের মধ্যে আমি তোমার শুকরিয়া আদায় করব আর অসংখ্য লোকের মধ্যে তোমার গুণগান করব।
{35:19} মিথ্যা কারণে যারা আমার শত্রু হয়েছে তুমি আমাকে তাদের তামাশার পাত্র হতে দিয়ো না; অকারণে যারা আমাকে ঘৃণা করে আমার বিরুদ্ধে তাদের চোখ টেপাটিপি করতে দিয়ো না।
{35:20} তাদের কথাগুলো শান্তির দিকে নয়; দেশে যারা শান্তিতে বাস করছে তাদের বিরুদ্ধে তারা ছলনা-ভরা মতলব করে।
{35:21} আমার বিরুদ্ধে তারা মুখ ভেংগিয়ে বলেছে, “হ্যাঁ, হ্যাঁ, আমরা নিজের চোখেই দেখেছি।”
{35:22} হে মাবুদ, তুমি এ সব দেখেছ, তুমি চুপ করে থেকো না; হে মালিক, তুমি আমার কাছে কাছে থাক।
{35:23} আল্লাহ্‌ আমার, মালিক আমার, তুমি জেগে ওঠো, আমার পক্ষ নাও, আমার পক্ষ হয়ে কথা বল।
{35:24} হে আল্লাহ্‌, আমার মাবুদ, তোমার ন্যায়ে আমার বিচার কর; আমাকে তাদের তামাশার পাত্র হতে দিয়ো না।
{35:25} মনে মনে তাদের বলতে দিয়ো না, “শাবাশ! শাবাশ! যা আমরা চেয়েছিলাম তা-ই হয়েছে।” তাদের বলতে দিয়ো না, “আমরা ওকে শেষ করে দিয়েছি।”
{35:26} আমার বিপদ দেখে যারা আনন্দ করে তারা সবাই লজ্জিত ও অপমানিত হোক; যারা আমার উপরে নিজেদের তুলে ধরে তারা লজ্জা আর অপমানে ঢাকা পড়ুক।
{35:27} আমি ন্যায়পথে চলেছি, এ কথা যারা শুনতে ভালবাসে তারা খুশী হয়ে চিৎকার করুক আর আনন্দ করুক। তারা সব সময় বলুক, “আলহামদুলিল্লাহ্‌; তাঁর গোলামের উন্নতি হলে তিনি খুশী হন।”
{35:28} আমি জিভ্‌ দিয়ে তোমার ন্যায়বিচারের কথা বলব, আর সারা দিন তোমার গুণগান করতে থাকব।
{36:1} দুষ্টদের অপরাধ সম্বন্ধে আমার অন্তর আল্লাহ্‌র এই বাণী পেয়েছে, “দুষ্ট লোকেরা আল্লাহ্‌কে ভয় করে না।”
{36:2} তারা নিজেদের বিষয়ে বড়াই করে বলে যে, আল্লাহ্‌ তাদের গুনাহ্‌ ধরবেন না, ঘৃণার চোখেও দেখবেন না।
{36:3} তাদের মুখের কথা খারাপ ও ছলনায় পূর্ণ; বুদ্ধিমানের মত চলা তারা বাদ দিয়েছে, আর বাদ দিয়েছে ভাল কাজ করা।
{36:4} বিছানায় শুয়েও তারা খারাপ বুদ্ধি আঁটে; তারা অন্যায় পথে নিজেদের ছেড়ে দেয় আর খারাপকে ঘৃণা করে না।
{36:5} হে মাবুদ, তোমার অটল মহব্বত মহাশূন্যে পৌঁছায়; তোমার বিশ্বস্ততা যেন আকাশ ছুঁয়েছে।
{36:6} তোমার সততা অটল পাহাড়ের মত; তোমার ন্যায়বিচার যেন গভীর সাগর। হে মাবুদ, মানুষ ও পশু সবাইকে তুমিই বাঁচিয়ে রাখ।
{36:7} হে আল্লাহ্‌, তোমার অটল মহব্বতের দাম দেওয়া যায় না; তোমার পাখার ছায়ায় মানুষ আশ্রয় পায়।
{36:8} তোমার ঘরের প্রচুর খাবার খেয়ে তারা তৃপ্ত হয়; তোমার আনন্দ-নদীর পানি তুমি তাদের খেতে দাও।
{36:9} তোমার মধ্যে জীবনের ঝর্ণা রয়েছে; তোমার নূরেই আমরা নূর দেখি।
{36:10} যারা তোমাকে জানে তাদের প্রতি যেন তোমার অটল মহব্বত সব সময় থাকে; যাদের অন্তর খাঁটি তারা যেন সব সময় তোমার ন্যায়বিচার পায়।
{36:11} আমাকে অহংকারীদের পায়ের তলায় ফেলো না; দুষ্টেরা যেন আমাকে তাড়িয়ে দিতে না পারে।
{36:12} যারা খারাপ কাজ করে বেড়ায় দেখ তারা পড়ে গেছে; তাদের ফেলে দেওয়া হয়েছে, তারা আর উঠতে পারবে না।
{37:1} তুমি দুষ্ট লোকদের বিষয় নিয়ে উতলা হোয়ো না, কিংবা অন্যায়কারীদের দেখে হিংসা কোরো না;
{37:2} কারণ ঘাসের মতই তারা তাড়াতাড়ি শুকিয়ে যাবে আর সবুজ লতা-গুল্মের মতই বেশী দিন টিকবে না।
{37:3} মাবুদের উপর বিশ্বাস রাখ আর ভাল কাজ কর; নিজের দেশে বাস কর, বিশ্বস্তভাবে চল।
{37:4} মাবুদকে নিয়ে আনন্দে মেতে থাক; তোমার মনের ইচ্ছা তিনিই পূরণ করবেন।
{37:5} তোমার জীবন পথের ভার মাবুদের উপর ফেলে দাও; তাঁর উপর ভরসা কর, তিনিই সব করবেন।
{37:6} তিনিই তোমার সততাকে আলোর মত উজ্জ্বল করে তুলবেন; তোমার ন্যায় কাজকে দুপুরের রোদের মত স্পষ্ট করবেন।
{37:7} মাবুদের সামনে শান্ত হও; ধৈর্য্য ধরে তাঁর জন্য অপেক্ষা কর। নিজের কাজ সফল করতে যে লোক তার দুষ্ট পরিকল্পনা কাজে লাগায়, তার দরুন তুমি উতলা হোয়ো না।
{37:8} রাগ করা বন্ধ কর, মেজাজ দেখানো ত্যাগ কর; উতলা হোয়ো না, কারণ তা তোমাকে কেবলই খারাপের দিকে নিয়ে যাবে।
{37:9} দুষ্ট লোকদের ধ্বংস করা হবে, কিন্তু মাবুদের উপর যারা আশা রাখে তারা দেশের দখল পাবে।
{37:10} আর কিছুকাল পরেই দুষ্টেরা শেষ হয়ে যাবে; খুঁজলেও তাদের জায়গায় তাদের পাওয়া যাবে না।
{37:11} কিন্তু নম্র লোকেরা দেশের দখল পাবে; প্রচুর দোয়া পেয়ে তারা আনন্দে মাতবে।
{37:12} আল্লাহ্‌ভক্তদের বিরুদ্ধে দুষ্টেরা মতলব আঁটে আর তাদের বিরুদ্ধে দাঁতে দাঁত ঘষে।
{37:13} দীন-দুনিয়ার মালিক জানেন দুষ্টদের শেষ দিন ঘনিয়ে এসেছে, সেজন্যই তাদের দেখে তিনি হাসেন।
{37:14} দুঃখী ও অভাবীদের সর্বনাশ করার জন্য, সৎ পথে চলা লোকদের হত্যা করবার জন্য, দুষ্টেরা তলোয়ার বের করে আর ধনুকে টান দেয়।
{37:15} কিন্তু তাদের তলোয়ার তাদের বুকেই ঢুকবে আর তাদের ধনুক ভেংগে যাবে।
{37:16} অনেক দুষ্ট লোকের প্রচুর ধন আছে, কিন্তু আল্লাহ্‌ভক্তদের যেটুকু আছে সেটুকুই ভাল।
{37:17} দুষ্টদের হাত ভেংগে যাবে, কিন্তু মাবুদ আল্লাহ্‌ভক্তদের ধরে রাখবেন।
{37:18} নির্দোষ লোকের প্রতিদিনকার জীবন মাবুদ জানেন; তাদের পাওনা সম্পত্তি চিরকাল থাকবে।
{37:19} দুঃখের দিনে তারা লজ্জায় পড়বে না; দুর্ভিক্ষের দিনে তারা যথেষ্ট খাবার পাবে।
{37:20} কিন্তু দুষ্ট লোকেরা ধ্বংস হয়ে যাবে; মাবুদের শত্রুরা ক্ষেতের সৌন্দর্যের মত মিলিয়ে যাবে, মিলিয়ে যাবে ধোঁয়ার মত করে।
{37:21} দুষ্টেরা ধার করে শোধ দেয় না, কিন্তু আল্লাহ্‌ভক্তেরা দয়ালু ও দানশীল।
{37:22} মাবুদ যাদের দোয়া করেন তারা দেশের দখল পাবে, কিন্তু যাদের তিনি বদদোয়া দেন তাদের ধ্বংস করা হবে।
{37:23} মাবুদই শক্তিশালী লোকদের চলার পথ ঠিক করে দেন; তাদের জীবন দেখে তিনি খুশী হন।
{37:24} পড়ে গেলেও তারা পড়ে থাকবে না, কারণ মাবুদের হাতই তাদের ধরে রাখছে।
{37:25} আমি যুবক ছিলাম, এখন বুড়ো হয়েছি, কিন্তু আল্লাহ্‌ভক্তদের ত্যাগ করা হয়েছে কিংবা তাদের বংশধরদের ভিক্ষা করতে হচ্ছে এমন আমি দেখি নি।
{37:26} আল্লাহ্‌ভক্তেরা সব সময় দয়ালু হয় আর ধার দেয়; তাদের বংশধরেরা দোয়া পাবে।
{37:27} খারাপী ত্যাগ কর আর ভাল কাজ কর, তাতে চিরকাল বেঁচে থাকবে।
{37:28} মাবুদ ন্যায়বিচার ভালবাসেন; তাঁর ভক্তদের তিনি ত্যাগ করেন না। চিরকাল তাদের রক্ষা করা হবে, কিন্তু দুষ্টদের বংশধরদের ধ্বংস করা হবে।
{37:29} আল্লাহ্‌ভক্ত লোকেরা দেশের দখল পাবে আর সেখানে চিরকাল বাস করবে।
{37:30} আল্লাহ্‌ভক্তদের মুখ জ্ঞানের কথা প্রচার করে; তাদের জিভ্‌ ন্যায়বিচারের কথা উচ্চারণ করে।
{37:31} তাদের আল্লাহ্‌র নির্দেশ তাদের অন্তরে রয়েছে; তাদের পা পিছ্‌লে যাবে না।
{37:32} দুষ্ট লোকেরা আল্লাহ্‌ভক্তদের জন্য ওৎ পেতে থাকে, তাদের হত্যা করবার চেষ্টা করে।
{37:33} কিন্তু মাবুদ দুষ্টদের হাতে তাদের ছেড়ে দেবেন না; বিচারে তাদের দোষী সাব্যস্ত হতে দেবেন না।
{37:34} মাবুদের উপর আশা রাখ, তাঁর পথে চল; তিনি তোমাকে মহান করবেন যাতে তুমি দেশের দখল পাও। দুষ্টেরা ধ্বংস হলে তুমি তা দেখতে পাবে।
{37:35} নিষ্ঠুর দুষ্ট লোককে আমি বেড়ে উঠতে দেখেছি, দেখেছি নিজের জায়গায় থাকা ডালপালা ছড়ানো পাতা-ভরা গাছের মত।
{37:36} তার পরে সে শেষ হয়ে গেল, আর রইল না; আমি তার খোঁজ করলাম, তাকে পাওয়া গেল না।
{37:37} নির্দোষ লোকদের জীবনের দিকে তাকাও; ঐ সৎ লোকদের দেখ। যারা শান্তি ভালবাসে তাদের বংশ থাকবে।
{37:38} কিন্তু গুনাহ্‌গার লোকেরা শেষ হয়ে যাবে; ঐ সব দুষ্ট লোকদের বংশ ধ্বংস হয়ে যাবে।
{37:39} আল্লাহ্‌ভক্তদের উদ্ধার মাবুদের কাছ থেকেই আসে; বিপদের সময় তিনিই তাদের আশ্রয়।
{37:40} মাবুদই তাদের সাহায্য ও রক্ষা করেন; দুষ্টদের হাত থেকে তিনিই তাদের উদ্ধার করেন, আর তিনিই তাদের বাঁচান, কারণ তারা তাঁরই মধ্যে আশ্রয় নিয়েছে।
{38:1} হে মাবুদ, রাগের বশে তুমি আমাকে বকুনি দিয়ো না, কিংবা ক্রোধে আমাকে শাসন কোরো না;
{38:2} কারণ তোমার তীরগুলো আমাকে বিঁধেছে, তোমার হাত আমাকে চেপে রেখেছে।
{38:3} তোমার রাগের ফলে আমার শরীর স্বাস্থ্যহীন, গুনাহের জন্য আমার হাড়ও সুস্থ নয়।
{38:4} আমার অন্যায়ের মধ্যে আমি ডুবে গেছি; তা এমন বোঝার মত হয়েছে যা আমি বইতে পারি না।
{38:5} আমার বোকামির দরুন আমার ঘা থেকে দুর্গন্ধ বের হচ্ছে, তাতে পচন ধরেছে।
{38:6} আমি কুঁজো হয়ে গেছি, একেবারে নূয়ে পড়েছি; সারা দিন আমি মনে দুঃখ নিয়ে বেড়াই।
{38:7} আমার কোমরে জ্বালাময় ব্যথা হয়েছে, আমার শরীর স্বাস্থ্যহীন।
{38:8} আমি দুর্বল হয়ে গেছি, একেবারে ভেংগে পড়েছি, দিলের যন্ত্রণায় আমি কাতরাচ্ছি।
{38:9} হে মালিক, আমার সমস্ত কামনা-বাসনা তোমার জানা আছে; আমার দীর্ঘনিঃশ্বাস তোমার কাছ থেকে লুকানো নেই।
{38:10} আমার বুক ধুক্‌ধুক্‌ করছে, আমার শক্তি চলে গেছে, এমন কি, আমার চোখও আঁধার হয়ে গেছে।
{38:11} আমার এই অবস্থা দেখে বন্ধু-বান্ধব ও সংগীরা আমার কাছ থেকে দূরে দূরে থাকে, এমন কি, আমার আত্মীয়-স্বজনেরাও দূরে সরে থাকে।
{38:12} আমাকে যারা হত্যা করতে চায় তারা আমার জন্য ফাঁদ পেতেছে; যারা আমার ক্ষতি করতে চায় তারা আমাকে ধ্বংসের ভয় দেখায়; সারা দিন তারা কেবল আমাকে ঠকাবার ফন্দি আঁটে।
{38:13} আমি যেন বধির হয়ে গেছি, কিছুই শুনি না; যেন বোবা হয়ে গেছি, কিছুই বলি না।
{38:14} যে শোনে না আর যার মুখে কোন আপত্তি নেই, আমি তার মতই হয়েছি।
{38:15} হে মাবুদ, আমি তোমার দিকে চেয়ে আছি; হে আল্লাহ্‌, আমার মালিক, আমার জবাব তুমিই দেবে;
{38:16} কারণ আমি বলেছিলাম, “যখন আমার পা পিছ্‌লে যাবে তখন তা নিয়ে তুমি ওদের আনন্দ করতে দিয়ো না, আমার বিরুদ্ধে বড়াই করতে দিয়ো না।”
{38:17} আমি তো প্রায় পড়েই যাচ্ছি; আমার কষ্টের কথা সব সময় আমার মনে জাগছে।
{38:18} আমার দোষ আমি স্বীকার করছি; আমার গুনাহের জন্য আমার মন দুশ্চিন্তায় ভরা।
{38:19} আমার শত্রুরা সতেজ ও শক্তিশালী; যারা অকারণে আমাকে ঘৃণা করে তারা অনেক।
{38:20} আমি তাদের যে উপকার করি তার বদলে তারা আমার ক্ষতি করে; আমি যখন ভালোর খোঁজ করি তখন তারা আমার বিরুদ্ধে দাঁড়ায়।
{38:21} হে মাবুদ, আমাকে ত্যাগ কোরো না; হে আমার আল্লাহ্‌, আমার কাছ থেকে দূরে থেকো না।
{38:22} হে মালিক, আমার উদ্ধারকর্তা, আমাকে সাহায্য করতে তুমি শীঘ্র এস।
{39:1} আমি বললাম, “আমার চলার পথ সম্বন্ধে আমি সাবধান থাকব, যেন জিভ্‌ দিয়ে আমি গুনাহ্‌ না করি; যতক্ষণ দুষ্টেরা আমার সামনে থাকবে ততক্ষণ আমার মুখে আমি জাল্‌তি বেঁধে রাখব।”
{39:2} কিন্তু যেই আমি মুখ বন্ধ করে চুপ করে রইলাম, যা ভাল তা-ও বললাম না, অমনি আমার মনের কষ্ট বেড়ে গেল।
{39:3} আমার অন্তরে যেন জ্বালা ধরে গেল; আমি যখন মনে মনে কথা বলতে লাগলাম তখন যেন আগুন জ্বলতে লাগল। তারপর আমি বললাম,
{39:4} “হে মাবুদ, কখন আমার জীবন শেষ হবে? আমি আর কতকাল বেঁচে থাকব তা আমাকে জানাও; আমার জীবন যে কত অল্প দিনের তা আমাকে বুঝতে দাও।
{39:5} তুমি আমার আয়ু মাত্র চার আংগুলের সমান করেছ; তোমার চোখে আমার জীবনকাল কিছুই না। মানুষ তার পরিপূর্ণ অবস্থাতেও মাত্র একটা নিঃশ্বাস ছাড়া আর কিছু নয়। [সেলা]
{39:6} মানুষ আসে ছায়ার মত, যায়ও ছায়ার মত; সে মিথ্যাই চেঁচামেচি করে; সে ধন-সম্পদ জমা করে কিন্তু কে তা ভোগ করবে জানে না।
{39:7} “হে মালিক, তবে আমি আর কিসের আশায় থাকব? আমার সব আশা তো তোমারই মধ্যে।
{39:8} আমার সমস্ত অন্যায় থেকে তুমি আমাকে সরিয়ে নাও; যাদের বিবেক অসাড় তাদের কাছে তুমি আমাকে হাসির পাত্র করে তুলো না।
{39:9} আমি চুপ করেই আছি, মুখ খুলব না, কারণ তুমিই এ সব কষ্ট হতে দিয়েছ।
{39:10} আমার উপর থেকে তোমার শাস্তি তুমি সরিয়ে নাও; তোমার হাতের আঘাত খেয়ে আমি প্রায় শেষ হয়ে গেছি।
{39:11} গুনাহের জন্য তুমি যখন মানুষকে কঠিন কথায় শাসন কর, তখন পোকা-মাকড়ের মত করে তাদের সৌন্দর্য তুমিই নষ্ট করে দাও; মানুষ তো একটা নিঃশ্বাস মাত্র। [সেলা]
{39:12} “হে মাবুদ, তুমি আমার মুনাজাত শোন; সাহায্যের জন্য আমার এই ফরিয়াদে তুমি কান দাও; আমার চোখের পানি দেখে তুমি চুপ করে থেকো না; কারণ আমার সমস্ত পূর্বপুরুষেরা যেমন ছিলেন তেমনি আমিও দুনিয়াতে তোমার সামনে পরদেশে বাসকারীর মত আছি।
{39:13} আমার উপর থেকে তোমার কড়া নজর সরিয়ে নাও, যেন চলে যাওয়ার আগে, শেষ হয়ে যাওয়ার আগে, আবার আমি খুশী হতে পারি।”
{40:1} আমি ধৈর্য ধরে মাবুদের জন্য অপেক্ষা করছিলাম। তিনি আমার কথায় কান দিলেন, আমার ফরিয়াদ শুনলেন।
{40:2} তিনি আমাকে তুলে আনলেন কাত্‌রানিতে ভরা গর্ত থেকে, সেই পাঁকে ভরা গর্ত থেকে। তিনি আমাকে পাথরের উপরে দাঁড় করালেন আর শক্ত মাটির উপর হাঁটতে দিলেন।
{40:3} তিনি আমার মুখে দিলেন নতুন কাওয়ালী, আমাদের আল্লাহ্‌র প্রশংসা-কাওয়ালী। অনেকের চোখেই তা পড়বে আর তাদের মনে ভয় জাগবে; তারা মাবুদের উপর ভরসা করবে।
{40:4} ধন্য সেই লোক, যে মাবুদের উপর ভরসা করে, যে তাদের দিকে ফেরে না যারা অহংকারী আর মিথ্যার মধ্যে থাকে।
{40:5} হে আমার মাবুদ আল্লাহ্‌, অসংখ্য তোমার অলৌকিক চিহ্ন! কেমন পরিকল্পনা করেছ আমাদের জন্য! আমি তা ঘোষণা করতে গেলে, বলতে গেলে, কখনও শেষ হবে না। কে আছে তোমার মত?
{40:6} পশু ও অন্যান্য কোরবানী তুমি চাও না, পোড়ানো ও গুনাহের কোরবানীও তোমার দরকার নেই; কিন্তু তোমার কথা শোনার কান তুমি আমাকে দিয়েছ।
{40:7} সেজন্য আমি বলেছিলাম, “এই যে আমি এসেছি; কিতাবে আমার আসার বিষয় লেখা আছে।
{40:8} হে আমার আল্লাহ্‌, তোমার ইচ্ছামত চলাই আমার আনন্দ; তোমার সব নির্দেশ আমার অন্তরে আছে।”
{40:9} হে মাবুদ, বিরাট মাহ্‌ফিলের মধ্যে তোমার ন্যায় কাজের বিষয় আমি প্রচার করি; তুমি তো জান, আমি মুখ বন্ধ করে থাকি না।
{40:10} তোমার ন্যায় কাজের কথা আমার অন্তরে আমি লুকিয়ে রাখি না; আমি তোমার বিশ্বস্ততা ও উদ্ধার-কাজের কথা বলে থাকি; তোমার অটল মহব্বত ও তোমার বিশ্বস্ততার কথা বিরাট মাহ্‌ফিলের কাছে আমি গোপন করি না।
{40:11} হে মাবুদ, আমার প্রতি তোমার মমতা দেখাতে তুমি অস্বীকার কোরো না; তোমার অটল মহব্বত ও বিশ্বস্ততা যেন সব সময় আমাকে রক্ষা করে;
{40:12} কারণ অসংখ্য বিপদ আমাকে ঘিরে ধরেছে; গুনাহ্‌ আমার পিছনে তাড়া করে আমার উপরে এসে পড়েছে। আমি দেখতে পাচ্ছি না; সংখ্যায় সেগুলো আমার মাথার চুলের চেয়েও বেশী; সাহস বলতে আমার আর কিছু নেই।
{40:13} হে মাবুদ, দয়া করে আমাকে বাঁচাও; হে মাবুদ, আমাকে সাহায্য করতে শীঘ্র এস।
{40:14} যারা আমাকে হত্যা করবার চেষ্টায় আছে তারা সবাই লজ্জিত ও অপমানিত হোক; যারা আমার সর্বনাশ দেখতে চায় তারা মাথা নীচু করে ফিরে যাক।
{40:15} যারা আমাকে দেখে বলে, “ভাল হয়েছে!” তারা লজ্জা পেয়ে ফিরে যাক।
{40:16} কিন্তু যারা তোমার ইচ্ছামত চলে তারা তোমাকে নিয়েই আনন্দিত ও খুশী হোক; যারা তোমার করা উদ্ধারের কাজ ভালবাসে তারা সব সময়েই বলুক, “আলহামদুলিল্লাহ্‌!”
{40:17} আমি দুঃখী ও অভাবী, কিন্তু আমার বিষয়ে আল্লাহ্‌ই চিন্তা করেন। আমার মালিক, তুমি দেরি কোরো না; তুমিই তো আমার সাহায্যকারী ও উদ্ধারকর্তা।
{41:1} ধন্য সেই লোক, যার মনে অসহায়দের জন্য চিন্তা রয়েছে; দুর্দিনে মাবুদ তাকে উদ্ধার করবেন।
{41:2} মাবুদ তাকে রক্ষা করবেন ও বাঁচিয়ে রাখবেন; দেশে সে সুখী হবে। তার শত্রুদের হাতে তিনি তাকে তুলে দেবেন না।
{41:3} সে অসুস্থ হয়ে যখন বিছানায় পড়বে তখন মাবুদ তাকে সান্ত্বনা দেবেন; রোগীর বিছানা থেকে তিনি তাকে তুলে আনবেন।
{41:4} আমি বললাম, “হে মাবুদ, আমি তোমার বিরুদ্ধে গুনাহ্‌ করেছি; আমাকে রহমত দান কর, আমাকে সুস্থ কর।”
{41:5} আমার শত্রুরা আমার ক্ষতি চেয়ে বলে, “ও কখন মরবে? কখন ওর নাম মুছে যাবে?”
{41:6} তাদের কেউ আমাকে দেখতে আসলে আমার সংগে ভণ্ডামির কথা বলে; আমার বিরুদ্ধে তারা নিন্দার কথা জোগাড় করে আর বাইরে গিয়ে তা বলে বেড়ায়।
{41:7} যারা আমাকে ঘৃণা করে তারা আমার বিরুদ্ধে কানাকানি করে আর আমার অনিষ্টের চিন্তা করে।
{41:8} তারা বলে, “ওর উপর ভয়ানক খারাপ কিছু চেপে বসেছে, যেখানে ও শুয়ে আছে সেখান থেকে আর উঠবে না।”
{41:9} এমন কি, যে আমার প্রাণের বন্ধু, যার উপর আমার এত বিশ্বাস, যে আমার সংগেই খাওয়া-দাওয়া করে, সে-ও আমার বিরুদ্ধে পা উঠিয়েছে।
{41:10} কিন্তু তুমি, হে মাবুদ, আমাকে রহমত দান কর; আমাকে তোলো, যাতে আমি তাদের উপর শোধ নিতে পারি।
{41:11} আমি জানি তুমি আমার উপর সন্তুষ্ট, কারণ শত্রু আমার বিরুদ্ধে জয়ের হাঁক আর দেয় না।
{41:12} আমার সততার জন্য তুমি আমাকে ধরে রেখেছ; তুমি চিরকালের জন্য আমাকে তোমার সামনে স্থাপন করেছ।
{41:13} প্রথম থেকে শেষ পর্যন্ত ইসরাইলের মাবুদ আল্লাহ্‌র প্রশংসা হোক। আমিন, আমিন।
{i42:1} দ্বিতীয় সিপারা (42-72 রুকু)
{42:1} হরিণ যেমন আকুলভাবে পানির ধারা কামনা করে, তেমনি করে হে আল্লাহ্‌, আমার প্রাণ তোমার জন্য আকুল হয়ে আছে।
{42:2} আল্লাহ্‌র জন্য, জীবন্ত আল্লাহ্‌র জন্য আমার প্রাণে পিপাসা জেগেছে; কখন আমি গিয়ে তাঁর সামনে দাঁড়াতে পারব?
{42:3} আমার চোখের পানিই আমার দিনরাতের খোরাক হয়েছে; আর এদিকে লোকে আমাকে কেবলই বলছে, “কোথায় গেল তোমার আল্লাহ্‌?”
{42:4} কান্নায় আমি যখন নিজেকে উজাড় করি, তখন আমার মনে পড়ে কেমন করে অসংখ্য ঈদ পালনকারীদের নিয়ে আমি আনন্দ ও শুকরিয়ার চিৎকার দিতে দিতে মিছিল করে আল্লাহ্‌র ঘরে যেতাম।
{42:5} হে আমার প্রাণ, কেন তুমি নিরাশ হয়ে পড়েছ? কেন এত চঞ্চল হয়ে উঠেছ? আল্লাহ্‌র উপরে আশা রাখ, কারণ তিনিই আমাকে উদ্ধার করেন; সেজন্য আমি আবার তাঁর প্রশংসা করব।
{42:6} হে আমার আল্লাহ্‌, আমার প্রাণ নিরাশ হয়ে পড়েছে; তাই তো আমি জর্ডান নদীর উৎসমুখে দাঁড়িয়ে, হর্মোণ পাহাড়ের চূড়ায় আর মিৎসিয়র পাহাড়ের গায়ে দাঁড়িয়ে তোমার কথা ভাবছি।
{42:7} সেখানে তোমার ঝর্ণার আওয়াজ পানির গর্জনকে ডাক দিচ্ছে; আর তোমার ভেংগে-পড়া ধেয়ে-আসা ঢেউয়ের ধারা আমার উপর দিয়ে বয়ে যাচ্ছে।
{42:8} দিনে মাবুদ তাঁর অটল মহব্বত আমার উপর ঢেলে দেন; আর রাতে আমার জীবনের আল্লাহ্‌র কাছে আমার মুনাজাত ও তাঁর প্রশংসা-কাওয়ালী আমার সাথী হয়।
{42:9} আমার আল্লাহ্‌র কাছে, আমার আশ্রয়-পাহাড়ের কাছে, আমি এই কথা বলব, “কেন তুমি আমাকে ভুলে গেছ? কেন আমাকে শত্রুর জুলুমে মনে দুঃখ নিয়ে বেড়াতে হবে?”
{42:10} আমার শত্রুরা যখন আমাকে ঠাট্টা করে কেবলই বলতে থাকে, “কোথায় গেল তোমার আল্লাহ্‌?” তখন আমার অবস্থা এমন হয় যেন হাড়গুলো গুঁড়ো হয়ে যাচ্ছে।
{42:11} হে আমার প্রাণ, কেন তুমি নিরাশ হয়ে পড়েছ? কেন এত চঞ্চল হয়ে উঠেছ? আল্লাহ্‌র উপরে আশা রাখ, কারণ আমি আবার তাঁর প্রশংসা করব; তিনি আমার উদ্ধারকর্তা ও আমার আল্লাহ্‌।
{43:1} হে আল্লাহ্‌, তুমি উচিত বিচার কর, আর এই ভয়হীন জাতির বিরুদ্ধে আমার পক্ষ হয়ে কথা বল; ঠগ ও দুষ্ট লোকের হাত থেকে তুমি আমাকে বাঁচাও।
{43:2} তুমিই আমার আশ্রয়-কেল্লা আল্লাহ্‌; কেন তুমি আমাকে ত্যাগ করেছ? কেন আমাকে শত্রুর জুলুমে মনে দুঃখ নিয়ে বেড়াতে হবে?
{43:3} তোমার নূর ও তোমার সত্য আমাকে দাও; তারাই আমাকে পথ দেখাক। তারাই আমাকে নিয়ে যাক তোমার সেই পবিত্র পাহাড়ে যেখানে তুমি বাস কর,
{43:4} যেন আমি আল্লাহ্‌র কোরবানগাহের কাছে যেতে পারি। তিনিই আমার সুখ ও আনন্দ। হে আল্লাহ্‌, আমার আল্লাহ্‌, আমি বীণা বাজিয়ে তোমার প্রশংসা করব।
{43:5} হে আমার প্রাণ, কেন তুমি নিরাশ হয়ে পড়ছ? কেন এত চঞ্চল হয়ে উঠেছ? আল্লাহ্‌র উপরে আশা রাখ, কারণ আমি আবার তাঁর প্রশংসা করব; তিনিই আমার উদ্ধারকর্তা ও আমার আল্লাহ্‌।
{44:1} হে আল্লাহ্‌, অনেক অনেক দিন আগে আমাদের পূর্বপুরুষদের সময়ে তুমি যা করেছ সেই সম্বন্ধে তাঁদের কথা আমরা নিজের কানে শুনেছি।
{44:2} তুমি নিজের হাতে অন্যান্য জাতিদের তাড়িয়ে দিয়ে সেই জায়গায় আমাদের পূর্বপুরুষদের বসিয়েছিলে; তুমি সেই সব লোকদের উপর সর্বনাশ এনেছিলে আর আমাদের পূর্বপুরুষদের বেড়ে উঠতে দিয়েছিলে।
{44:3} তাঁরা নিজেদের তলোয়ার দিয়ে এই দেশ দখল করেন নি, নিজেদের শক্তিতে জয়লাভও করেন নি; তোমার শক্তি, জ্বী, তোমার মহাশক্তি, আর তোমার উপস্থিতির মহিমাই তা করেছিল, কারণ তাঁদের উপর তোমার রহমত ছিল।
{44:4} হে আল্লাহ্‌, তুমিই আমার বাদশাহ্‌; ইয়াকুবের জয়ের ব্যবস্থা তুমিই কর।
{44:5} আমাদের শত্রুদের আমরা তোমারই শক্তিতে পিছু হটাব; যারা আমাদের বিরুদ্ধে উঠবে তোমার জোরেই তাদের পায়ে মাড়াব।
{44:6} আমার ধনুকের উপর আমি ভরসা করি না, আমার তলোয়ার আমাকে জয় দান করতে পারে না;
{44:7} কিন্তু তুমিই শত্রুদের উপর আমাদের জয়ী করেছ, আমাদের বিপক্ষদের লজ্জায় ফেলেছ।
{44:8} আল্লাহ্‌কে নিয়েই আমরা সব সময় গর্ব করে এসেছি; চিরকাল আমরা তোমার প্রশংসা করব। [সেলা]
{44:9} কিন্তু এখন তুমি আমাদের ত্যাগ করেছ আর লজ্জায় ফেলেছ; যুদ্ধের সময় আমাদের সৈন্যদলের সংগে তুমি আর থাক না।
{44:10} শত্রুদের সামনে থেকে তুমি আমাদের পিছিয়ে আসতে বাধ্য করেছ; আমাদের বিপক্ষেরা আমাদের লুট করেছে।
{44:11} জবাই করার ভেড়ার মত করে তাদের হাতে তুমি আমাদের তুলে দিয়েছ আর বিভিন্ন জাতির মধ্যে ছড়িয়ে দিয়েছ।
{44:12} প্রায় বিনামূল্যেই তোমার বান্দাদের তুমি বিক্রি করে দিয়েছ; এতে তোমার কি লাভ হয়েছে?
{44:13} প্রতিবেশী জাতিদের কাছে তুমি আমাদের নিন্দার পাত্র করে তুলেছ; চারপাশের লোকদের কাছে হাসি-তামাশার খোরাক করেছ।
{44:14} অন্যান্য জাতির কাছে তুমি আমাদের নামকে টিট্‌কারির ভাষা করেছ; লোকেরা আমাদের দেখে মাথা নাড়ে।
{44:15} যারা আমার নিন্দা ও বদনাম করে তাদের কথার জন্য, আর যে শত্রুরা আমার উপর প্রতিশোধ নেবার
{44:16} জন্য বসে আছে তাদের জন্য, একটা অপমানবোধ সব সময় আমার মনে লেগেই আছে; আমি লজ্জায় ডুবে আছি।
{44:17} এ সবই আমাদের উপর ঘটেছে, তবুও যে আমরা তোমাকে ভুলে গেছি তা নয়; তোমার ব্যবস্থার প্রতি যে একেবারে বেঈমানী করেছি তা-ও নয়।
{44:18} তোমার দিক থেকে আমাদের অন্তর ফিরে যায় নি; তোমার পথ থেকে আমাদের পা সরে যায় নি।
{44:19} কিন্তু তবুও তুমি এমন এক জায়গায় আমাদের চুরমার করেছ যেখানে শিয়ালের আনাগোনা; ঘন অন্ধকারে আমাদের ঢেকে রেখেছ।
{44:20} আমাদের আল্লাহ্‌কে যদি আমরা ভুলে গিয়ে থাকি, যদি হাত বাড়িয়ে থাকি কোন দেবতার কাছে,
{44:21} তবে আল্লাহ্‌ কি তা জানতেন না? তিনি তো আমাদের দিলের গোপন সব কিছুই জানেন।
{44:22} কিন্তু তবুও তোমার জন্যই সব সময় আমাদের কাউকে না কাউকে হত্যা করা হচ্ছে, জবাই করার ভেড়ার মতই লোকে আমাদের মনে করে।
{44:23} হে মালিক, জাগো, কেন তুমি ঘুমা"ছ? ওঠো, চিরকালের জন্য আমাদের ত্যাগ কোরো না।
{44:24} কেন তোমার মুখ তুমি ফিরিয়ে রেখেছ? আমাদের দুঃখ ও জুলুমের কথা কেন ভুলে গেছ?
{44:25} আমরা ধুলায় লুটিয়ে পড়েছি; আমাদের শরীর মাটিতে গড়াগড়ি যাচ্ছে।
{44:26} তুমি এস, আমাদের সাহায্য কর; তোমার অটল মহব্বত অনুসারে তুমি আমাদের মুক্ত কর।
{45:1} আমার অন্তর সুন্দর ভাবধারায় ভরে উঠছে; বাদশাহ্‌র উদ্দেশে আমার কবিতা বেরিয়ে আসছে; আমার জিভ্‌ পাকা লেখকের লেখনী হয়ে উঠছে।
{45:2} মানুষের মধ্যে তুমি পরম সুন্দর; তোমার দু’টি ঠোঁট কথার মধুতে ভেজা; আল্লাহ্‌র চিরকালের দোয়া তোমার উপর ঝরে পড়ছে।
{45:3} হে বীর, তোমার কোমরে তলোয়ার বেঁধে নাও; গৌরব ও মহিমার সাজে তুমি সেজে নাও।
{45:4} সত্য, নম্রতা আর ন্যায়ের পক্ষে তুমি নিজের মহিমায় বিজয়ীর মত যাত্রা কর; তোমার ডান হাত ভয়-জাগানো মহান কাজ করুক।
{45:5} বাদশাহ্‌র শত্রুদের বুকে তোমার ধারালো তীর বিঁধে যায়; তোমার শত্রুজাতি তোমার পায়ের তলায় পড়ে।
{45:6} হে আল্লাহ্‌, তোমার সিংহাসন চিরস্থায়ী; তোমার শাসন ন্যায়ের শাসন।
{45:7} তুমি ন্যায় ভালবাস আর অন্যায়কে ঘৃণা কর; সেজন্য আল্লাহ্‌, তোমার আল্লাহ্‌, তোমার সংগীদের চেয়ে অনেক বেশী আনন্দ তেলের মত করে তোমার উপর ঢেলে দিয়েছেন।
{45:8} গন্ধরস, অগুরু আর দারচিনির গন্ধে তোমার রাজপোশাক খোশবুযুক্ত হয়েছে; হাতীর দাঁত বসানো রাজবাড়ীতে তারযন্ত্রের যে বাজনা বাজে তা তোমাকে আনন্দ দেয়।
{45:9} তোমার সম্মানিত মহিলাদের মধ্যে রাজকন্যারা আছেন, আর রাজ-কনে ওফীর দেশের সোনা দিয়ে সেজে তোমার ডান দিকে রয়েছেন।
{45:10} হে কন্যা, শোন, মন দাও, কান খাড়া কর। তোমার লোকদের তুমি ভুলে যাও, ভুলে যাও তোমার পিতার বাড়ীর কথা।
{45:11} তাহলে বাদশাহ্‌ তোমার সৌন্দর্যে ধরা দেবেন; তিনিই তোমার প্রভু, তাঁকে পায়ে ধরে সালাম কর।
{45:12} টায়ার শহরের লোকেরা উপহার নিয়ে আসবে; খুব ধনী লোকেরা তোমার রহমত চাইবে।
{45:13} রাজবাড়ীতে রাজ-কনেকে চমৎকার দেখাবে; তাঁর পোশাকে সোনার সুতা বোনা রয়েছে।
{45:14} নক্‌শা তোলা পোশাকে তাঁকে বাদশাহ্‌র কাছে নিয়ে যাওয়া হবে; তাঁর পিছে থাকা অবিবাহিতা সংগিনীদেরও তোমার কাছে নিয়ে যাওয়া হবে।
{45:15} আনন্দ ও উৎসব করতে করতে তাঁদের নিয়ে যাওয়া হবে; তাঁরা রাজবাড়ীতে গিয়ে ঢুকবেন।
{45:16} তোমার পূর্বপুরুষদের জায়গা তোমার ছেলেরা নেবে; মানুষের মধ্যে তুমি তাদের শাসনকর্তা করবে।
{45:17} বংশের পর বংশে আমি তোমার নাম বাঁচিয়ে রাখব; সেইজন্য বিভিন্ন জাতি যুগের পর যুগ তোমার প্রশংসা করবে।
{46:1} আল্লাহ্‌ আমাদের আশ্রয়স্থান ও শক্তি; বিপদের সময় সাহায্য করতে তিনি প্রস্তুত থাকেন।
{46:2} যদিও বা দুনিয়া কেঁপে ওঠে, পাহাড়-পর্বত গিয়ে পড়ে সাগরের মধ্যে, যদিও বা তার পানি গর্জন করে
{46:3} আর ফেনায় ভরে ওঠে আর তার ঢেউয়ের আঘাতে পাহাড়-পর্বত দুলে ওঠে, তবুও আমরা ভয় করব না। [সেলা]
{46:4} একটা নদী আছে যার নানা স্রোতের ধারা আল্লাহ্‌র শহরকে আনন্দময় করে তোলে, আনন্দময় করে তোলে সেই পবিত্র জায়গা যেখানে আল্লাহ্‌তা’লা থাকেন।
{46:5} আল্লাহ্‌ সেই শহরের মধ্যে থাকেন, সেজন্য তা স্থির থাকবে; দিনের শুরুতেই আল্লাহ্‌ তাকে সাহায্য করবেন।
{46:6} জাতিরা সব হৈচৈ করে, রাজ্যগুলো ভেংগে পড়ে; তিনি গর্জন করে ওঠেন, দুনিয়া গলে যায়।
{46:7} আল্লাহ্‌ রাব্বুল আলামীন আমাদের সংগে আছেন; ইয়াকুবের মাবুদ আমাদের কেল্লা। [সেলা]
{46:8} এস, মাবুদের বিভিন্ন কাজ দেখ- তিনি দুনিয়াতে ধ্বংস এনেছেন,
{46:9} তিনি দুনিয়ার সব যুদ্ধ বন্ধ করেন, তিনি ধনুক ভাংগেন, তিনি বর্শা টুকরা টুকরা করেন, তিনি রথ আগুনে পোড়ান।
{46:10} মাবুদ বলেন, “তোমরা থাম; তোমরা এ কথা জেনো যে, আমিই আল্লাহ্‌; সব জাতি আমাকেই গৌরব দান করবে, গৌরব দান করবে দুনিয়া।”
{46:11} আল্লাহ্‌ রাব্বুল আলামীন আমাদের সংগে আছেন; ইয়াকুবের মাবুদ আমাদের কেল্লা। [সেলা]
{47:1} হে সমস্ত জাতি, তোমরা হাততালি দাও; আল্লাহ্‌র উদ্দেশে আনন্দধ্বনি কর।
{47:2} মহান মাবুদ ভয় জাগান; গোটা দুনিয়ার উপরে তিনিই মহান বাদশাহ্‌।
{47:3} অন্যান্য জাতিকে তিনি আমাদের অধীন করেন, আমাদের পায়ের তলায় তাদের রাখেন।
{47:4} তিনিই আমাদের সম্পত্তি বাছাই করে রেখেছেন; তা তাঁর মহব্বতের পাত্র ইয়াকুবের গর্বের বিষয়। [সেলা]
{47:5} আল্লাহ্‌ আনন্দধ্বনির মধ্যে উপরে উঠে গেছেন, মাবুদ শিংগার ধ্বনির মধ্যে উঠে গেছেন।
{47:6} আল্লাহ্‌র উদ্দেশে প্রশংসার কাওয়ালী গাও, প্রশংসার কাওয়ালী গাও; আমাদের বাদশাহ্‌র উদ্দেশে প্রশংসার কাওয়ালী গাও, প্রশংসার কাওয়ালী গাও।
{47:7} আল্লাহ্‌ সারা দুনিয়ার বাদশাহ্‌; তাঁর উদ্দেশে এক বিশেষ রকমের প্রশংসা-কাওয়ালী গাও।
{47:8} সব জাতির উপরে আল্লাহ্‌ রাজত্ব করেন; তাঁর পবিত্র সিংহাসনে তিনি বসে আছেন।
{47:9} জাতিগুলোর মধ্যে যারা উঁচু পদের লোক, তারা এক জায়গায় জমায়েত হয়, ইব্রাহিমের আল্লাহ্‌র বান্দা হিসাবেই জমায়েত হয়। দুনিয়ার সব শাসনকর্তারা আল্লাহ্‌র অধীন, তিনিই সবচেয়ে মহান।
{48:1} আমাদের আল্লাহ্‌র শহরে, তাঁর পবিত্র পাহাড়ে, মাবুদ মহান ও সবচেয়ে বেশী প্রশংসার যোগ্য।
{48:2} আল্লাহ্‌র বাসস্থান ঐ সিয়োন পাহাড়, উঁচুতে স্থাপিত মহান বাদশাহ্‌র ঐ শহর দেখতে সুন্দর; সারা দুনিয়াকে তা আনন্দ দেয়।
{48:3} সেই শহরের রাজবাড়ীর দালান্তকোঠায় আল্লাহ্‌ নিজেকে কেল্লা হিসাবে প্রকাশ করেছেন।
{48:4} বাদশাহ্‌রা তাদের সৈন্যদল জমায়েত করে একসংগে এগিয়ে গেল;
{48:5} তারা সেই শহরটাকে দেখে আঁত্‌কে উঠল আর ভীষণ ভয়ে পালিয়ে গেল।
{48:6} ভয়ে সেখানে তাদের কাঁপুনি ধরে গিয়েছিল আর প্রসবকারিণী স্ত্রীলোকের মত যন্ত্রণা হয়েছিল।
{48:7} যেমন করে জোরালো পূবের বাতাস দিয়ে তিনি বড় বড় তর্শীশ-জাহাজ ভেংগে ফেললেন, তেমনি করেই তিনি তাদের ধ্বংস করলেন।
{48:8} আল্লাহ্‌ রাব্বুল আলামীনের শহরের মধ্যে থেকে, আমাদের মাবুদের শহরের মধ্যে থেকে আমরা যা শুনেছি চোখেও তা-ই দেখলাম; দেখলাম তিনি শহরটা চিরকালের জন্য স্থাপন করবেন।
{48:9} হে আল্লাহ্‌, তোমার ঘরের মধ্যে তোমার অটল মহব্বতের কথা আমরা ধ্যান করেছি।
{48:10} হে আল্লাহ্‌, তোমার বিষয় যেমন সব মানুষ জানে তেমনি তোমার প্রশংসা দুনিয়ার শেষ সীমা পর্যন্ত আছে; তোমার ডান হাত ন্যায় কাজ করার কুদরতে পরিপূর্ণ।
{48:11} তোমার ন্যায়বিচার দেখে সিয়োন পাহাড় খুশী হোক আর এহুদার গ্রামগুলো আনন্দ করুক।
{48:12} হে এহুদার লোকেরা, তোমরা সিয়োনের চারপাশ দিয়ে ঘুরে এস, তার কেল্লাগুলো গুণে দেখ;
{48:13} তার চারপাশের দেয়ালগুলো লক্ষ্য কর, তার রাজবাড়ীর দালান্তকোঠা ঘুরে দেখ, যেন সেই সব কথা তোমাদের সন্তানদের কাছে বলে যেতে পার।
{48:14} এই আল্লাহ্‌ আমাদের চিরকালের আল্লাহ্‌; তিনি আমাদের মৃত্যু পর্যন্ত পথ দেখিয়ে যাবেন।
{49:1} হে সমস্ত জাতি, তোমরা এই কথা শোন; যারা এই দুনিয়াতে বাস করছ তোমরা সবাই কান দাও;
{49:2} উঁচু-নীচু, ধনী-গরীব, তোমরা সবাই শোন।
{49:3} আমার মুখ থেকে জ্ঞানের কথা বেরিয়ে আসবে; আমার অন্তরের গভীর চিন্তা বুঝবার ক্ষমতা দেবে।
{49:4} আমি শিক্ষা-ভরা উদাহরণে মন দেব; বীণার সংগে কাওয়ালী গেয়ে তার গভীর বিষয় ব্যাখ্যা করব।
{49:5} যারা ধন-সম্পদের উপরে ভরসা করে আর প্রচুর ধনের বড়াই করে, দুর্দিনে
{49:6} সেই শত্রুদের অন্যায় যখন আমাকে ঘেরাও করবে, তখন আমি ভয় করব কেন?
{49:7} কেউ কোনমতেই মৃত্যু থেকে কাউকে মুক্ত করতে পারে না কিংবা আল্লাহ্‌কে তার
{49:8} মুক্তির মূল্য দিতে পারে না, যাতে সে চিরকাল বেঁচে থাকে আর কবরে
{49:9} যেতে না হয়; কারণ জীবন কেনার দাম অনেক, সেই দামের সমান কিছুই নেই।
{49:10} জ্ঞানী লোকও যে মারা যায় তা কারও অজানা নেই; যাদের বিবেচনা নেই আর যাদের অন্তর অসাড় তারা একইভাবে ধ্বংস হয়; তাদের ধন তারা অন্যদের জন্য রেখে যায়।
{49:11} তারা ভাবে তাদের ঘর-বাড়ী চিরস্থায়ী, তাদের বাসস্থান বংশের পর বংশ ধরেই থাকবে, তাই নিজেদের নামেই তারা সম্পত্তির নাম দেয়।
{49:12} কিন্তু মানুষ ধনী-মানী হয়েও চিরস্থায়ী নয়; সে পশুদের মতই ধ্বংস হয়ে যাবে।
{49:13} যারা নিজের উপর ভরসা করে, আর তাদের পরে যারা তাদের কথায় সায় দিয়ে চলে, তাদের দশাও তা-ই হবে। [সেলা]
{49:14} ভেড়ার পাল্‌কে যেমন নির্দিষ্ট করা খোঁয়াড়ে নিয়ে যাওয়া হয়, তেমনি নির্দিষ্ট করা কবরে সেই লোকদেরও নিয়ে যাওয়া হবে; সেখানে মৃত্যুই তাদের রাখাল হবে। নতুন দিনের শুরুতে আল্লাহ্‌ভক্ত লোকেরা তাদের উপর জয়ী হবে; কবর তাদের মৃতদেহ খেয়ে ফেলবে; তাদের বাসস্থান বলতে আর কিছু থাকবে না।
{49:15} কিন্তু কবরের হাত থেকে আল্লাহ্‌ মুক্তির মূল্য দিয়ে আমাকে মুক্ত করে নেবেন; তিনি আমাকে তাঁর নিজের কাছে নিশ্চয়ই নেবেন। [সেলা]
{49:16} অন্যে ধনী হয়েছে দেখে ভয় পেয়ো না, ভয় পেয়ো না তার পরিবারের ধন-সম্পদ বেড়ে গেলে;
{49:17} কারণ সে মরণকালে কিছুই সংগে নিয়ে যাবে না, তার ধন-সম্পদ তার সংগে কবরে যাবে না।
{49:18} যদিও জীবনকালে সে নিজেকে ভাগ্যবান মনে করত - অবশ্য কারও উন্নতি হলে লোকেও তাকে ভাগ্যবান বলে-
{49:19} তবুও তার পূর্বপুরুষদের কাছে তাকে যেতেই হবে যারা আর কখনও দিনের আলো দেখতে পাবে না।
{49:20} মানুষ ধনী-মানী হয়েও আল্লাহ্‌কে বুঝতে পারে না; সে পশুদের মতই ধ্বংস হয়ে যাবে।
{50:1} শক্তিশালী মাবুদ, আল্লাহ্‌ মাবুদ, কথা বলেছেন; পূর্ব থেকে পশ্চিম পর্যন্ত দুনিয়ার সবাইকে তিনি ডাক দিয়েছেন।
{50:2} সিয়োন থেকে, পরিপূর্ণ সৌন্দর্যের জায়গা থেকে, আল্লাহ্‌র নূর ছড়িয়ে পড়েছে।
{50:3} আমাদের আল্লাহ্‌ আসছেন, তিনি মুখ খুলবেন; আগুন তাঁর আগে আগে সব কিছু জ্বালিয়ে পুড়িয়ে দিয়ে চলবে; আর তাঁর চারপাশে ভীষণ ঝড় বইবে।
{50:4} তাঁর নিজের বান্দাদের বিচারে অংশ নেবার জন্য উপরের আসমানকে তিনি ডাক দিচ্ছেন, আর ডাক দিচ্ছেন দুনিয়াকে;
{50:5} তিনি বলছেন, “আমার সেই ভক্তদের আমার কাছে জমায়েত কর, যারা পশু-কোরবানীর মধ্য দিয়ে আমার স্থাপন করা ব্যবস্থা গ্রহণ করেছে।”
{50:6} আসমান তাঁর ন্যায়বিচারের কথা ঘোষণা করছে, কারণ আল্লাহ্‌ নিজেই বিচারক।
{50:7} “হে আমার বান্দারা, শোন, আমি কথা বলছি; হে ইসরাইল, আমি তোমার বিপক্ষে সাক্ষ্য দিচ্ছি; আমি আল্লাহ্‌, তোমারই আল্লাহ্‌।
{50:8} তোমার পশু-কোরবানী নিয়ে আমি তোমাকে দোষী করছি না; তোমার পোড়ানো-কোরবানী সব সময়ই তো আমার সামনে রয়েছে।
{50:9} তোমার গোয়ালের কোন ষাঁড়ের আমার দরকার নেই, তোমার খোঁয়াড়ের ছাগলও নয়;
{50:10} কারণ বনের সব প্রাণীই আমার, অসংখ্য পাহাড়ের উপরে ঘুরে বেড়ানো পশুও আমার।
{50:11} এমন কি, পাহাড়ের সব পাখীও আমার জানা আছে, মাঠের সব প্রাণীও আমার।
{50:12} আমার খিদে পেলেও আমি তোমাকে বলতাম না, কারণ দুনিয়া আমার আর তার মধ্যে যা কিছু আছে সবই আমার।
{50:13} তুমি কি মনে কর ষাঁড়ের গোশ্‌ত আমার খাবার? ছাগলের রক্ত কি আমি খাই?
{50:14} আল্লাহ্‌র কাছে তোমার শুকরিয়াই তোমার কোরবানী হোক; সেই মহানের কাছেই তোমার সব মানত পূরণ করতে থাক।
{50:15} তোমার বিপদের দিনে তুমি আমাকে ডেকো; আমি তোমাকে উদ্ধার করব আর তুমি আমাকে সম্মান করবে।”
{50:16} কিন্তু আল্লাহ্‌ দুষ্ট লোকদের এই কথা বলেন, “আমার শরীয়তের কথা বলার কিংবা আমার ব্যবস্থার কথা মুখে আনার তোমার কি অধিকার আছে?
{50:17} তুমি তো আমার শাসন ঘৃণা কর আর আমার কথার ধার ধারো না।
{50:18} চোরকে দেখলে তুমি তাকে সায় দাও, জেনাকারীদের সংগে মেলামেশা কর।
{50:19} খারাপ কথায় তোমার মুখ খোলা, তোমার জিভ্‌ ছলনার বশে থেকে কথা বলে।
{50:20} তুমি বসে বসে তোমার নিজের ভাইয়ের বিরুদ্ধে কথা বলে থাক আর তার নিন্দা কর।
{50:21} এ সবই তুমি করেছ, কিন্তু আমি মুখ খুলি নি; তুমি ভেবেছ আমি তোমারই মত একজন, কিন্তু আমি তোমার দোষ দেখিয়ে দেব আর তোমার সব কিছু তোমার চোখের সামনে পর পর তুলে ধরব।
{50:22} “তোমরা যারা আল্লাহ্‌কে ভুলে গেছ কথাটা একবার ভেবে দেখো; তা না হলে আমি তোমাদের ছিঁড়ে টুকরা টুকরা করে ফেলব, তোমাদের বাঁচাবার কেউ থাকবে না।
{50:23} যার জীবনে শুকরিয়াই হল তার কোরবানী সে-ই আমাকে সম্মান করে; যে আমার পথে চলে তাকে আমি উদ্ধার করব।”
{51:1} হে আল্লাহ্‌, তোমার অটল মহব্বতের জন্য আমার প্রতি দয়া কর; তোমার অসীম মমতার জন্য তোমার প্রতি আমার সব বিদ্রোহ মাফ কর।
{51:2} আমার সব অন্যায় তুমি ধুয়ে ফেল; আমার গুনাহ্‌ থেকে আমাকে পাক-সাফ কর।
{51:3} আমার সব বিদ্রোহের কথা আমার চেতনায় রয়েছে; আমার গুনাহ্‌ সব সময় আমার মনে রয়েছে।
{51:4} তোমার বিরুদ্ধে, কেবল তোমারই বিরুদ্ধে আমি গুনাহ্‌ করেছি আর তোমার চোখে যা খারাপ তা-ই করেছি। কাজেই তোমার রায় ঠিক, তোমার বিচার নিখুঁত।
{51:5} হ্যাঁ, জন্ম থেকেই আমি অন্যায়ের মধ্যে আছি; গুনাহের অবস্থাতেই আমি মায়ের গর্ভে ছিলাম।
{51:6} তুমি দিলের মধ্যে সত্য দেখতে চাও; তুমিই আমার দিলের গভীরে জ্ঞান দাও।
{51:7} এসোব গাছের ডাল দিয়ে তুমি আমাকে পাক-সাফ কর, তাতে আমি পাক-সাফ হব; আমাকে ধূয়ে নাও, তাতে আমি ধব্‌ধবে সাদা হব।
{51:8} আমাকে খুশীর আওয়াজ ও আনন্দধ্বনি শুনতে দাও; তোমার চুরমার করা আমার এই হাড়গুলো আনন্দ করুক।
{51:9} তুমি আমার গুনাহের দিকে চেয়ে দেখো না; আমার সমস্ত অন্যায় তুমি মাফ কর।
{51:10} হে আল্লাহ্‌, তুমি আমার মধ্যে খাঁটি অন্তর সৃষ্টি কর; আমার মন আবার স্থির কর।
{51:11} তোমার সামনে থেকে আমাকে দূর করে দিয়ো না; আমার মধ্য থেকে তোমার পাক-রূহ্‌কে নিয়ে যেয়ো না।
{51:12} তোমার দেওয়া নাজাতের আনন্দ আমাকে আবার দাও; তোমার বাধ্য হওয়ার ইচ্ছুক মন দিয়ে তুমি আমাকে সবল কর।
{51:13} তাহলে আমি তোমার পথ সম্বন্ধে বিদ্রোহীদের শিক্ষা দিতে পারব, আর গুনাহ্‌গার লোকেরা ঘুরে তোমার দিকে ফিরবে।
{51:14} হে আল্লাহ্‌, আমার নাজাতদাতা আল্লাহ্‌, খুনের দায় থেকে তুমি আমাকে বাঁচাও; তাতে আমার মুখ থেকে তোমার ন্যায্যতার কাওয়ালী বেরিয়ে আসবে।
{51:15} হে মালিক, আমার মুখ খুলে দাও, আমি তোমার প্রশংসা প্রচার করব।
{51:16} পশু-কোরবানীতে তো তুমি খুশী হও না, হলে আমি তা দিতাম; পোড়ানো-কোরবানীতেও তুমি সন্তুষ্ট হও না।
{51:17} ভাংগাচোরা অন্তরই আল্লাহ্‌র কবুলের যোগ্য কোরবানী; হে আল্লাহ্‌, নত এবং নম্র মনকে তুমি তুচ্ছ করবে না।
{51:18} তোমার মেহেরবানীর ইচ্ছায় তুমি সিয়োনের উন্নতি কর; তুমি জেরুজালেমের দেয়াল তোলার কাজ চালিয়ে যাও।
{51:19} তাহলে যোগ্য মনোভাব নিয়ে দেওয়া কোরবানীতে, পোড়ানো-কোরবানীতে আর নিঃশেষে পোড়ানো-কোরবানীতে তুমি আনন্দ পাবে, আর তোমার কোরবানগাহের উপরে লোকে ষাঁড় কোরবানী দেবে।
{52:1} ওহে শক্তিশালী যোদ্ধা, কেন তুমি খারাপ বিষয় নিয়ে গর্ব করছ? আল্লাহ্‌র অটল মহব্বতের তো শেষ নেই।
{52:2} তোমার জিভ্‌ দিয়ে ধ্বংসের পরিকল্পনার কথা বেরিয়ে আসছে; হে ছলনাকারী, তোমার জিভ্‌ যেন শান দেওয়া ক্ষুর।
{52:3} তুমি ভালোর চেয়ে খারাপী ভালবাস, আর ভালবাস সত্যের চেয়ে মিথ্যা কথা বলা। [সেলা]
{52:4} ওহে ছলনাকারী জিভ্‌, যে কথা ধ্বংস আনে তুমি তা-ই পছন্দ কর।
{52:5} কিন্তু আল্লাহ্‌ তোমাকে চিরদিনের জন্য ধ্বংস করবেন; তিনি তোমাকে টেনে আনবেন, তোমার তাম্বু থেকে ছিনিয়ে আনবেন, জীবিতদের দেশ থেকে তোমাকে উপ্‌ড়ে ফেলবেন। [সেলা]
{52:6} এ সব দেখে আল্লাহ্‌ভক্তদের প্রাণে ভয় জাগবে; তারা তোমাকে ঠাট্টা করে বলবে,
{52:7} “ঐ দেখ, ঐ লোকটি আল্লাহ্‌কে তার আশ্রয়-কেল্লা করে নি; তার প্রচুর ধন-সম্পদের উপর সে ভরসা করেছে আর খারাপ কামনা-বাসনার শক্তি দিয়ে নিজেকে শক্তিশালী করেছে।”
{52:8} কিন্তু আমি আল্লাহ্‌র ঘরে বাড়তে থাকা জলপাই গাছের মত; আমি সব সময় আল্লাহ্‌র অটল মহব্বতের উপর ভরসা করে থাকি।
{52:9} তুমি যা করেছ তার জন্য চিরকাল আমি তোমার প্রশংসা করব; তুমি মেহেরবান বলে তোমার ভক্তদের সামনে আমি তোমার অপেক্ষায় থাকব।
{53:1} যাদের বিবেক অসাড় তারা ভাবে আল্লাহ্‌ বলে কেউ নেই। তাদের স্বভাব নষ্ট হয়ে গেছে, তাদের কাজ জঘন্য; ভাল কাজ করে এমন কেউ নেই।
{53:2} আল্লাহ্‌ বেহেশত থেকে নীচে মানুষের দিকে তাকিয়ে দেখলেন; দেখতে চাইলেন কেউ সত্যিকারের জ্ঞান নিয়ে চলে কিনা, কেউ আল্লাহ্‌র ইচ্ছামত চলে কিনা।
{53:3} তিনি দেখলেন সবাই ঠিক পথ থেকে সরে গেছে, সবাই একসংগে খারাপ হয়ে গেছে; ভাল কাজ করে এমন কেউ নেই, একজনও নেই।
{53:4} যারা খারাপ কাজ করে বেড়ায় তারা কি এতই অবুঝ? লোকে যেমন করে খাবার খায় তেমনি করেই তারা আমার লোকদের খেয়ে ফেলে; তারা আল্লাহ্‌কে ডাকে না।
{53:5} তোমার আক্রমণকারীদের হাড়গোড় তিনি ছড়িয়ে রেখেছেন; আগে তাদের ভয় ছিল না, তবুও তারা এখন ভীষণ ভয় পেল; আল্লাহ্‌ তাদের বাতিল করেছেন, তাই তুমি তাদের লজ্জায় ফেলেছ।
{53:6} বনি-ইসরাইলদের উদ্ধার সিয়োনের মধ্য থেকে আসুক। আল্লাহ্‌ যখন তাঁর বান্দাদের অবস্থা ফিরাবেন তখন ইয়াকুবের বংশ আনন্দ করবে- বনি-ইসরাইলরা খুশী হবে।
{54:1} হে আল্লাহ্‌, তোমার ক্ষমতা দ্বারা তুমি আমাকে উদ্ধার কর; আমি যে ন্যায়পথে আছি তা তোমার শক্তির দ্বারা তুমি দেখিয়ে দাও।
{54:2} হে আল্লাহ্‌, তুমি আমার মুনাজাত শোন, আমার মুখের কথায় কান দাও।
{54:3} অন্য জাতির লোকেরা আমার বিরুদ্ধে দাঁড়িয়েছে; জুলুমবাজেরা আমার প্রাণ নেবার চেষ্টা করছে; আল্লাহ্‌র প্রতি এই লোকদের কোন ভয় নেই। [সেলা]
{54:4} আল্লাহ্‌ আমাকে সাহায্য করেন; দীন-দুনিয়ার মালিকই আমাকে ধরে রাখেন।
{54:5} শত্রুরা আমার যে ক্ষতি করেছে তা তিনি তাদের ঘাড়েই ফিরিয়ে দেবেন; হে মালিক, তোমার বিশ্বস্ততায় তুমি তাদের ধ্বংস করে দাও।
{54:6} আমি নিজের ইচ্ছায় তোমার উদ্দেশে পশু-কোরবানী দেব; হে মাবুদ, আমি তোমার প্রশংসা করব, কারণ তুমি মেহেরবান।
{54:7} আমার সমস্ত বিপদ থেকে তিনিই আমাকে উদ্ধার করেছেন; আমি নিজের চোখেই আমার শত্রুদের পরাজয় দেখেছি।
{55:1} হে আল্লাহ্‌, আমার মুনাজাতে কান দাও; আমার মিনতির সামনে তুমি নিজেকে লুকিয়ে রেখো না।
{55:2} আমার দিকে দেখ, আমাকে জবাব দাও; আমার শত্রুর কথার বিষে আর দুষ্টদের জুলুমে আমি দুর্দশায় অস্থির হয়েছি
{55:3} এবং কোঁকাচ্ছি। তাদের খারাপ কাজ দ্বারা তারা আমার উপর বিপদ ডেকে এনেছে, আর রাগে আমার উপর জুলুম করেছে।
{55:4} এতে আমার অন্তর মোচড় দিয়ে উঠছে; মৃত্যুর ভয় আমাকে পেয়ে বসেছে।
{55:5} আমাকে ভয় আর কাঁপুনিতে ধরেছে; ভীষণ ভয়ে আমি ডুবে আছি।
{55:6} আমি বলেছি, “হায়, যদি পাখীর মত আমার ডানা থাকত! তবে আমি উড়ে গিয়ে বিশ্রাম পেতাম।
{55:7} হ্যাঁ, তাহলে আমি অনেক দূরে চলে যেতাম, আর এক নিরালা জায়গায় গিয়ে থাকতাম। [সেলা]
{55:8} আমার আশ্রয়-স্থানে আমি ছুটে যেতাম, ঝোড়ো বাতাস থেকে দূরে চলে যেতাম।”
{55:9} হে মালিক, তুমি তাদের উপর ধ্বংস নিয়ে এস, তাদের ভাষায় গোলমাল লাগিয়ে দাও; আমি শহরে মারামারি আর ঝগড়া-বিবাদ দেখতে পাচ্ছি।
{55:10} তারা যেন কিসের খোঁজে দিনরাত শহরের দেয়ালের উপর ঘুরে বেড়ায়। দুষ্টতা আর অন্যায় কাজ শহরের মধ্যে চলছে।
{55:11} তার মধ্যে চলছে ধ্বংসের কাজ; জুলুম আর ছলনার কাজ শহরের চকে লেগেই আছে।
{55:12} যে আমাকে অপমান করছে সে যে আমার শত্রু তা নয়, তাহলে আমি সহ্য করতে পারতাম; যে আমার চেয়ে নিজেকে বড় করছে সে যে আমার বিপক্ষের লোক তা নয়, তাহলে আমি তার কাছ থেকে লুকাতাম।
{55:13} কিন্তু তা করেছ তুমি, আমারই সমান একজন মানুষ, আমার দিলের সাথী, আমার ঘনিষ্ঠ বন্ধু।
{55:14} আমাদের মধ্যে গভীর যোগাযোগ-সম্বন্ধ ছিল; আল্লাহ্‌র ঘরে এবাদতকারী দলের মধ্যে আমরা একসংগে হাঁটা-চলা করতাম।
{55:15} আমার শত্রুদের উপর হঠাৎ মৃত্যু আসুক; তারা জীবিত অবস্থায় কবরে নেমে যাক, কারণ তাদের ঘর-বাড়ীতে ও তাদের অন্তরে খারাপী রয়েছে।
{55:16} কিন্তু আমি আল্লাহ্‌কে ডাকব, আর মাবুদ আমাকে উদ্ধার করবেন।
{55:17} সন্ধ্যায়, সকালে আর দুপুরে আমি কাতর স্বরে আমার নালিশ জানাতে থাকব, আর তিনি আমার স্বর শুনবেন।
{55:18} যে যুদ্ধ আমার বিরুদ্ধে চলছিল তাতে আমার বিপক্ষের দল বড় ছিল, তাই তিনি আমাকে ছাড়িয়ে এনে নিরাপদে রেখেছেন।
{55:19} আল্লাহ্‌, যিনি প্রথম থেকেই সিংহাসনে আছেন তিনি শুনবেন এবং তাদের শাস্তি দেবেন। [সেলা] তাদের মনে কোন পরিবর্তন নেই, আল্লাহ্‌র প্রতি ভয়ও নেই।
{55:20} আমার সেই বন্ধুর সংগে যারা শান্তিতে ছিল তাদের উপরেও সেই বন্ধু হাত উঠিয়েছে আর তার চুক্তি ভেংগেছে।
{55:21} তার মুখের কথা মাখনের চেয়ে মোলায়েম, কিন্তু তার অন্তরে রয়েছে যুদ্ধ; তার কথাগুলো গায়ে মাখানো তেলের চেয়েও আরামের, কিন্তু সেগুলো যেন খাপ থেকে টেনে বের করা তলোয়ার।
{55:22} তোমার সব ভার তুমি মাবুদের উপর ফেলে দাও, তিনিই তোমার ব্যবস্থা করবেন; তাঁর ভক্তদের তিনি কখনও টলতে দেবেন না।
{55:23} কিন্তু হে আল্লাহ্‌, তুমি খুনী ও ছলনাকারীদের কবরে ফেলে দেবে, আর তা করবে তাদের আয়ুর অর্ধেক শেষ হবার আগেই; কিন্তু আমি তোমার উপর ভরসা করব।
{56:1} হে আল্লাহ্‌, আমার প্রতি রহমত কর, কারণ লোকে আমাকে তাড়া করে বেড়াচ্ছে; সব সময় যুদ্ধ করে তারা আমাকে কষ্ট দিচ্ছে।
{56:2} আমার শত্রুরা সব সময় আমাকে তাড়া করে বেড়াচ্ছে; অনেকে অহংকারের বশে আমার সংগে যুদ্ধ করছে।
{56:3} অন্তরে ভয় জাগলে আমি তোমার উপর ভরসা করব।
{56:4} যাঁর কালামের গুণ আমি গাই, সেই আল্লাহ্‌র উপরে, হ্যাঁ, সেই আল্লাহ্‌র উপরেই আমি ভরসা করি; আমি ভয় করব না, মানুষ আমার কি করতে পারে?
{56:5} তারা সব সময় আমার কথার খারাপ অর্থ করে আর আমার ক্ষতি করার মতলবে থাকে।
{56:6} তারা একসংগে জমায়েত হয়, আমার জন্য ওৎ পেতে থাকে; আমাকে হত্যা করবার সুযোগের জন্য তারা আমার চলাফেরা লক্ষ্য করে।
{56:7} অন্যায়ের জন্য কি তারা শাস্তি পাবে না? হে আল্লাহ্‌, তুমি রাগে জাতিদের ধ্বংস কর।
{56:8} আমি যে কতবার পালিয়ে বেড়িয়েছি সেই কথা তো তুমি জান; আমার চোখের পানি দিয়ে তোমার পাত্র তুমি ভরে নাও। এ সবই তো তোমার কিতাবে লেখা আছে।
{56:9} যেদিন আমি তোমাকে ডাকব, সেদিন আমার শত্রুরা পালিয়ে যাবে; আমি জানি আল্লাহ্‌ আমার পক্ষে আছেন।
{56:10} আল্লাহ্‌, যাঁর কালামের গুণ আমি গাই, মাবুদ, যাঁর কালামের আমি গুণগান করি,
{56:11} আমি তাঁর উপরেই ভরসা করি; আমি ভয় করব না, মানুষ আমার কি করতে পারে?
{56:12} হে আল্লাহ্‌, তোমার কাছে যে মানত করেছি আমি তা পূরণ করতে বাধ্য; আমি তোমার কাছে কৃতজ্ঞতা-কোরবানী দেব;
{56:13} কারণ মৃত্যু থেকে তুমি আমার প্রাণ রক্ষা করেছ আর পড়ে যাওয়া থেকে আমাকে বাঁচিয়েছ, যাতে জীবনের আলোতে আমি আল্লাহ্‌র সামনে চলাফেরা করতে পারি।
{57:1} আমার প্রতি দয়া কর; হে আল্লাহ্‌, আমার প্রতি তুমি দয়া কর, কারণ তোমার মধ্যেই আমি আশ্রয় নিয়েছি। তোমার ডানার ছায়ার আশ্রয়ে আমি থাকব যতদিন না আমার উপর থেকে এই বিপদের ঝড় সরে যায়।
{57:2} আমি আল্লাহ্‌তা’লাকে ডাকব; যিনি আমাকে দেওয়া তাঁর সব কথাই রক্ষা করেন আমি তাঁকেই ডাকব।
{57:3} বেহেশত থেকে তাঁর সাহায্য নেমে আসবে; যারা আমাকে তাড়া করে বেড়ায় তাদের দোষের কথা বলতে তিনি ছাড়বেন না। [সেলা] আল্লাহ্‌র কাছ থেকে তাঁর অটল মহব্বত ও বিশ্বস্ততা নেমে আসবে।
{57:4} ক্ষুধায় পাগল সিংহের মত লোকদের মাঝখানে আমি শুয়ে আছি; তাদের দাঁত যেন বর্শা আর তীর, আর জিভ্‌ ধারালো তলোয়ার।
{57:5} হে আল্লাহ্‌, তোমার মহিমা আসমান ছাপিয়ে উঠুক; তোমার গৌরব সমস্ত দুনিয়ার উপরে দেখা দিক।
{57:6} তারা আমার চলার পথে জাল পেতেছে; জুলুমে আমি ভেংগে পড়েছিলাম; তারা আমার পথে গর্ত খুঁড়েছে, কিন্তু তারা নিজেরাই তাতে পড়েছে। [সেলা]
{57:7} হে আল্লাহ্‌, আমার মন স্থির আছে, টলে নি; আমি কাওয়ালী গাইব, কাওয়ালীর সুর তুলব।
{57:8} হে আমার অন্তর, জেগে ওঠো; বীণা ও সুরবাহার, জেগে ওঠো; আমি ভোরকে জাগিয়ে তুলব।
{57:9} হে মালিক, বিভিন্ন জাতির সামনে আমি তোমাকে শুকরিয়া জানাব, তাদের মধ্যে তোমার উদ্দেশে কাওয়ালী গাইব;
{57:10} কারণ তোমার অটল মহব্বত যেন আসমান ছুঁয়েছে, তোমার বিশ্বস্ততা মেঘেরও উপরে পৌঁছায়।
{57:11} হে আল্লাহ্‌, তোমার মহিমা আসমান ছাপিয়ে উঠুক; তোমার গৌরব সমস্ত দুনিয়ার উপরে দেখা দিক।
{58:1} হে বিচারকেরা, আপনারা যে চুপ করে আছেন এটা কি ন্যায়বিচার হচ্ছে? ন্যায়ভাবে কি আপনারা লোকদের বিচার করছেন?
{58:2} না, আপনাদের মনে রয়েছে অন্যায় করার চিন্তা; বিচারের দাঁড়িপাল্লা দিয়ে দুনিয়াতে আপনারা জুলুম মেপে দিচ্ছেন।
{58:3} জন্ম থেকেই দুষ্টেরা বিপথে যায়; যারা মিথ্যা কথা বলে, জন্ম থেকেই তারা কুপথে থাকে।
{58:4} সাপের বিষের মতই তাদের বিষ; তারা যেন বধির গোখরো সাপ যে নিজেই কান বন্ধ করে রেখেছে।
{58:5} সেই সাপ মন্ত্র-পড়া সাপুড়েদের স্বর শোনে না, তা সে যত ওস্তাদ সাপুড়েই হোক না কেন।
{58:6} হে আল্লাহ্‌, তুমি দুষ্টদের দাঁত তাদের মুখের মধ্যেই ভেংগে ফেল; হে মাবুদ, ঐ সব যুব সিংহদের ধারালো দাঁত তুমি ভেংগে ফেল।
{58:7} ব’য়ে যাওয়া পানির মতই তারা অদৃশ্য হয়ে যাক; তাদের ধনুকে টান দেওয়া তীরের ফলাগুলো ভেংগে পড়ুক।
{58:8} শামুক যেমন চলতে চলতে অদৃশ্য হয়ে যায় তেমনি তারাও অদৃশ্য হয়ে যাক; তারা যেন মায়ের গর্ভে মৃত শিশুদের মত হয় যারা আলো দেখতে পায় না।
{58:9} তোমাদের পাত্রে আগুনের আঁচ লাগবার আগেই শুকনা ও কাঁচা কাঁটার জ্বালানিগুলো তিনি ঝড়ে উড়িয়ে দেবেন।
{58:10} তাদের উপরে প্রতিশোধ নেওয়া হলে আল্লাহ্‌ভক্তেরা খুশী হবে; তারা দুষ্টদের রক্তে পা ধোবে।
{58:11} তা দেখে লোকে বলবে, “আল্লাহ্‌ভক্তের জীবনে সত্যিই পুরস্কার আছে; সত্যিই একজন আল্লাহ্‌ আছেন যিনি দুষ্টদের দুনিয়াতে বেঁচে থাকার সময়েই বিচার করেন।”
{59:1} হে আল্লাহ্‌, আমার শত্রুদের হাত থেকে তুমি আমাকে উদ্ধার কর; আমার বিপক্ষদের কাছ থেকে তুমি আমাকে উঁচুতে তাদের নাগালের বাইরে তুলে রাখ।
{59:2} যারা খারাপ কাজ করে বেড়ায় তাদের হাত থেকে আমাকে উদ্ধার কর; খুনীদের হাত থেকে আমাকে বাঁচাও।
{59:3} তারা আমার জন্য ওৎ পেতে আছে, ভয়ংকর লোকেরা আমার উপর হামলা শুরু করেছে; হে মাবুদ, তা আমার কোন অন্যায় বা গুনাহের জন্য নয়।
{59:4} আমি কোন দোষ করি নি, তবুও তারা ছুটে এসে আমার বিরুদ্ধে দাঁড়িয়েছে। আমার সাহায্যের জন্য তুমি উঠে এস, আমার বিপদ দেখ।
{59:5} হে মাবুদ আল্লাহ্‌ রাব্বুল আলামীন, ইসরাইলের আল্লাহ্‌, তুমি সমস্ত জাতিকে শাস্তি দেবার জন্য ওঠো; দুষ্ট বেঈমানদের প্রতি তুমি কোন দয়া দেখিয়ো না। [সেলা]
{59:6} তারা সন্ধ্যাবেলায় ফিরে আসে, কুকুরের মত চিৎকার করে, আর শহরের সব জায়গায় ঘুর ঘুর করে বেড়ায়।
{59:7} দেখ, তারা মুখ দিয়ে কি সব কথা বের করছে, তাদের ঠোঁট থেকে যেন তলোয়ার বের হচ্ছে; তারা বলছে, “আমাদের কথা কেউ শুনতে পাবে না।”
{59:8} কিন্তু হে মাবুদ, তাদের দেখে তুমি হাসছ আর সেই সব জাতিকে বিদ্রূপ করছ।
{59:9} তারা শক্তিশালী বলে আমি তোমার অপেক্ষায় থাকব, কারণ হে আল্লাহ্‌, তুমিই আমার কেল্লা।
{59:10} আল্লাহ্‌ তাঁর অটল মহব্বতের জন্য আমার কাছে আসবেন, আমার শত্রুদের পরাজয় আমাকে দেখতে দেবেন।
{59:11} হে মালিক, আমাদের ঢাল, আমার শত্রুদের তুমি মেরে ফেলো না, তাহলে আমার লোকদের এ সব মনে থাকবে না। তুমি বরং তোমার শক্তিতে তাদের এমন কর যাতে তারা এখান্তেসেখানে ঘুরে বেড়ায়; তুমি তাদের পরাজিত কর।
{59:12} তাদের মুখের গুনাহে আর ঠোঁটের কথায় যে বদদোয়া ও মিথ্যা রয়েছে, তার দরুন তাদের অহংকারে তারা ধরা পড়ুক।
{59:13} তুমি রাগে তাদের ধ্বংস কর, ধ্বংস কর যাতে তারা আর না থাকে; এতে দুনিয়ার শেষ সীমা পর্যন্ত সবাই জানবে, আল্লাহ্‌ ইয়াকুবের বংশের উপরে রাজত্ব করেন। [সেলা]
{59:14} তারা সন্ধ্যাবেলায় ফিরে আসে, কুকুরের মত চিৎকার করে, আর শহরের সব জায়গায় ঘুর ঘুর করে বেড়ায়।
{59:15} তারা খাবারের খোঁজে এদিক ওদিক ঘুরে বেড়ায়; পেট না ভরলে তারা সারা রাতই জেগে কাটায়।
{59:16} কিন্তু আমি তোমার শক্তির বিষয়ে কাওয়ালী গাইব, আর সকালে আনন্দে তোমার অটল মহব্বতের কাওয়ালী গাইব; কারণ তুমিই আমার কেল্লা, বিপদ কালের আশ্রয়-স্থান।
{59:17} হে আল্লাহ্‌, আমার শক্তি, আমি তোমার উদ্দেশে প্রশংসার কাওয়ালী গাইব। তুমিই আমার কেল্লা; তুমিই সেই আল্লাহ্‌, আমার জন্য যাঁর অটল মহব্বত আছে।
{60:1} হে আল্লাহ্‌, তুমি আমাদের অগ্রাহ্য করেছ, আমাদের চুরমার করেছ; তুমি রেগে গিয়েছ, কিন্তু এবার তুমি আমাদের আগের অবস্থায় ফিরিয়ে আন।
{60:2} তুমি দেশের উপর ভূমিকমপ এনেছ, ফাটল ধরিয়েছ; তুমি তার ফাটল বন্ধ কর, কারণ দেশ টলছে।
{60:3} তোমার বান্দাদের তুমি দুর্দিন দেখিয়েছ; তুমি আমাদের এমন আংগুর-রস খাইয়েছ যার দরুন আমরা মাতালের মত হাঁটছি।
{60:4} যারা তোমাকে ভয় করে তাদের তুমি একটা নিশান দিয়েছ, যাতে তা তুলে ধরা যায় সত্যের পক্ষে। [সেলা]
{60:5} তোমার শক্তিশালী হাত বাড়িয়ে আমাদের তুমি উদ্ধার কর; আমার ডাকে সাড়া দাও যেন তুমি যাদের মহব্বত কর তারা উদ্ধার পায়।
{60:6} আল্লাহ্‌ তাঁর পবিত্রতার নাম করে বলেছেন, “আমি আনন্দের সংগে শিখিম ভাগ করে দেব, সুক্কোতের উপত্যকার জায়গা জরীপ করে ভাগ করে দেব।
{60:7} গিলিয়দ আমার, মানশাও আমার; আফরাহীম যেন আমার মাথার লোহার টুপী, আর এহুদা আমার রাজদণ্ড।
{60:8} মোয়াব আমার পা ধোয়ার পাত্র; আমি ইদোমের উপরে আমার পায়ের জুতা ফেলব; আর ফিলিস্তীন, আমার জন্য তুমি চিৎকার করে ওঠো।”
{60:9} কে আমাকে ঐ শহরে নিয়ে যাবে যেখানে ঢোকা শক্ত? কে আমাকে পথ দেখিয়ে ইদোমে নিয়ে যাবে?
{60:10} হে আল্লাহ্‌, তুমি কি আমাদের বাতিল কর নি? আমাদের সৈন্যদলের সংগে তুমি তো আর যাও না।
{60:11} হে আল্লাহ্‌, শত্রুর বিরুদ্ধে তুমি আমাদের সাহায্য কর, কারণ মানুষের সাহায্যের তো কোন দাম নেই।
{60:12} আল্লাহ্‌র সাহায্যে আমরা জয়লাভ করব; আমাদের শত্রুদের তিনিই পায়ে মাড়াবেন।
{61:1} হে আল্লাহ্‌, আমার ফরিয়াদ শোন; আমার মুনাজাতে কান দাও।
{61:2} আমি যখনই হতাশায় ভেংগে পড়ব তখন দুনিয়ার শেষ সীমায় থাকলেও সেখান থেকে আমি তোমাকে ডাকব। আমাকে তুমি এমন কোন উঁচু আশ্রয়-পাহাড়ে নিয়ে রাখ যা আমার নাগালের বাইরে।
{61:3} তুমিই তো আমার আশ্রয় হয়ে আছ; শত্রুর বিরুদ্ধে তুমিই আমার শক্তিশালী কেল্লা।
{61:4} তোমার তাম্বুতে যেন আমি চিরকাল বাস করতে পারি; তোমার ডানার তলায় যেন আশ্রয় পাই। [সেলা]
{61:5} হে আল্লাহ্‌, আমি যে সব মানত করেছি তা তো তুমি শুনেছ; তোমাকে যারা ভয় করে তাদের জন্য যে অধিকার তুমি স্থির করেছ তা তুমি আমাকেও দিয়েছ।
{61:6} তুমি বাদশাহ্‌র আয়ু বাড়িয়ে দেবে; তিনি কয়েক পুরুষ পর্যন্ত বেঁচে থাকবেন।
{61:7} তিনি চিরকাল আল্লাহ্‌র সামনে বাস করবেন; তাঁকে রক্ষা করবার জন্য তোমার অটল মহব্বত ও বিশ্বস্ততাকে তুমি কাজে লাগাও।
{61:8} আমি চিরকাল তোমার প্রশংসা-কাওয়ালী গাইব, আর দিনের পর দিন আমার মানত পূরণ করব।
{62:1} আমার অন্তর নীরবে কেবল আল্লাহ্‌র অপেক্ষা করছে, কারণ তিনিই আমার উদ্ধারকর্তা।
{62:2} কেবল তিনিই আমার উঁচু পাহাড় আর আমার উদ্ধার; তিনিই আমার কেল্লা, আমি সম্পূর্ণভাবে পরাজিত হব না।
{62:3} আর কতদিন একজন মানুষের উপর তোমাদের এই সব হামলা চলবে, যাতে হেলে-পড়া দেয়াল আর পড়ে যাচ্ছে এমন বেড়ার মত করে তোমরা সবাই তাকে শেষ করে দিতে পার?
{62:4} তার উঁচু পদ থেকে তাকে নীচে নামিয়ে দেওয়াই তাদের একমাত্র মতলব; মিথ্যা কথাতেই তাদের আনন্দ। মুখেই তারা দোয়া করে কিন্তু অন্তরে বদদোয়া দেয়। [সেলা]
{62:5} হে আমার অন্তর, তুমি নীরবে কেবল আল্লাহ্‌র অপেক্ষা কর, কারণ তিনিই তোমাকে আশা দান করেন।
{62:6} কেবল তিনিই আমার উঁচু পাহাড় আর আমার উদ্ধার; তিনিই আমার কেল্লা, আমি স্থির থাকব।
{62:7} আমার উদ্ধার ও মান-সম্মান আল্লাহ্‌র উপরেই ভরসা করছে; আল্লাহ্‌ আমার শক্তি, আমার উঁচু পাহাড়, তিনিই আমার আশ্রয়স্থান।
{62:8} হে আমার লোকেরা, আল্লাহ্‌ আমাদের আশ্রয়; তোমরা সব সময় তাঁর উপরে ভরসা কর, তাঁরই কাছে তোমাদের অন্তর ঢেলে দাও। [সেলা] b
{62:9} সমাজের নীচের লোকেরা বাষ্পমাত্র, আর উপরের লোকেরা অসার; দাঁড়িপাল্লার ওজনে তারা সবাই মিলে বাতাসের চাইতেও হালকা।
{62:10} তোমরা অন্যায় সুবিধা নেওয়ার উপর ভরসা কোরো না; জুলুম করা আয়ের উপর মিথ্যা আশা রেখো না; বেড়ে ওঠা ধন-সম্পত্তি নিয়ে মেতে থেকো না।
{62:11} সব শক্তি আল্লাহ্‌রই হাতে- এ কথা তিনি অনেকবার বলেছেন, আর আমিও তা অনেকবার শুনেছি।
{62:12} হে মালিক, তোমারই মধ্যে অটল মহব্বত রয়েছে; তুমিই প্রত্যেককে তার কাজ অনুসারে ফল দিয়ে থাক।
{63:1} হে আল্লাহ্‌, তুমি আমারই আল্লাহ্‌, আমি আগ্রহের সংগে তোমাকে ডাকছি; এই শুকনা পানিহীন দেশে, যার ফসল দেওয়ার শক্তি পর্যন্ত ফুরিয়ে গেছে, সেখানে তোমার জন্য আমার প্রাণ পিপাসিত, তোমার জন্য আমার শরীর ব্যাকুল হয়ে উঠেছে।
{63:2} এই ভাব নিয়েই সেই পবিত্রস্থানে আমি তোমাকে দেখেছি, দেখেছি তোমার কুদরত ও গৌরব।
{63:3} তোমার অটল মহব্বত পাওয়া বেঁচে থাকার চাইতেও ভাল; আমার মুখ তোমার প্রশংসা করবে।
{63:4} আমি সারা জীবন তোমার প্রশংসা করব; তোমার উদ্দেশে আমি হাত তুলে মুনাজাত করব।
{63:5} গোশ্‌ত ও মজ্জায় তৃপ্ত হওয়া লোকের মতই আমার প্রাণ তৃপ্ত; আমার মুখ মহা আনন্দে তোমার প্রশংসা-কাওয়ালী গাইবে।
{63:6} বিছানায় শুয়ে আমি তোমার কথা ভাবি, রাতের প্রহরে প্রহরে তোমার বিষয় ধ্যান করি;
{63:7} কারণ তুমিই আমার সাহায্যকারী; তোমার ডানার ছায়ায় আমি কাওয়ালী গাই।
{63:8} আমার প্রাণ তোমাকে আঁকড়ে ধরেছে; তোমার ডান হাত আমাকে ধরে রেখেছে।
{63:9} যারা আমার জীবন শেষ করার খোঁজে থাকে তারা দুনিয়ার তলায় সবচেয়ে নীচু জায়গায় নেমে যাবে।
{63:10} তলোয়ারের মুখে তাদের তুলে দেওয়া হবে; তারা হবে শিয়ালের খাবার।
{63:11} বাদশাহ্‌ কিন্তু আল্লাহ্‌কে নিয়ে আনন্দ করবেন; যারা আল্লাহ্‌র নামে কসম খায় তারা সবাই তাঁকে নিয়েই গর্ব করবে; কিন্তু মিথ্যাবাদীদের মুখ বন্ধ করে দেওয়া হবে।
{64:1} হে আল্লাহ্‌, তুমি আমার নালিশের কথা শোন; তুমি শত্রুর ভয় থেকে আমার প্রাণ বাঁচাও।
{64:2} দুষ্টদের ষড়যন্ত্রের হাত থেকে তুমি আমাকে বাঁচাও; যারা খারাপ কাজ করে বেড়ায় সেই লোকদের চেঁচামেচি থেকে আমাকে বাঁচাও।
{64:3} তারা যেন তলোয়ারের মত করে জিভে শান দিয়ে রেখেছে, তাদের তেতো কথার তীর ধনুকে লাগিয়ে রেখেছে;
{64:4} যাতে গোপন জায়গা থেকে নির্দোষ লোকের দিকে সেই তীর তারা ছুঁড়তে পারে; তারা হঠাৎ তা ছোঁড়ে, ভয় করে না।
{64:5} তাদের খারাপ পরিকল্পনা তারা পাকাপোক্ত করে নেয়, আর গোপনে ফাঁদ পাতার পরামর্শ করে; তারা বলে, “কেউ ওদিকে নজর দেবে না।”
{64:6} তারা অন্যায় করার মতলব এঁটে বলে, “আমরা চারদিক ভেবে-চিন্তে একটা পরিকল্পনা করেছি।” সত্যিই মানুষের মন ও অন্তরের গভীরতার নাগাল পাওয়া যায় না।
{64:7} কিন্তু আল্লাহ্‌ তাদের উপর তীর ছুঁড়বেন; হঠাৎ তীর বিঁধে তারা পড়ে যাবে।
{64:8} তাদের জিভ্‌ দিয়ে তারা নিজেদের সর্বনাশ ডেকে আনবে; তাদের লক্ষ্য করে সবাই বিদ্রূপে মাথা নাড়বে।
{64:9} তখন সকলের মনে ভয় জাগবে; আল্লাহ্‌ যা করেছেন তারা তা ঘোষণা করবে আর সেই কথা ভাববে।
{64:10} আল্লাহ্‌ভক্ত লোকেরা মাবুদকে নিয়ে আনন্দ করবে এবং তাঁরই মধ্যে আশ্রয় নেবে; অন্তরে যারা সৎ তারা তাঁর প্রশংসা করবে।
{65:1} হে আল্লাহ্‌, সিয়োনে নীরবে তোমার প্রশংসা করা হয়; আমাদের সব মানত তোমার উদ্দেশে পূরণ করা হবে।
{65:2} হে মুনাজাত কবুলকারী, তোমার কাছেই সব মানুষ আসে।
{65:3} আমার অন্যায় কাজে আমি তলিয়ে আছি, কিন্তু তুমিই আমাদের সব গুনাহ্‌ মাফ করে থাক।
{65:4} ধন্য সেই লোক, যাকে তুমি বেছে নাও আর নিয়ে আস নিজের কাছে, যেন সে তোমারই উঠানে বাস করতে পারে। তোমার ঘরের, তোমার পবিত্র বাসস্থানের দোয়ায় আমরা তৃপ্ত হব।
{65:5} হে আমাদের উদ্ধারকর্তা আল্লাহ্‌, তোমার ন্যায্যতায় ভয় জাগানো কাজ দিয়ে তুমি আমাদের ডাকে সাড়া দেবে। দুনিয়ার সব মানুষ, এমন কি, সবচেয়ে দূরের জায়গার আর দূরের সমুদ্র পারের মানুষও তোমার উপর ভরসা করে।
{65:6} তোমার শক্তিতেই সব পাহাড়-পর্বত দাঁড়িয়ে আছে; এতে প্রকাশ পায় তুমি শক্তিশালী।
{65:7} তুমিই সমুদ্রের গর্জন নীরব করে দাও, নীরব করে দাও তার ঢেউয়ের গর্জন আর জাতিদের গোলমাল।
{65:8} সব লোক, এমন কি, অনেক দূরের লোকেরাও তোমার কুদরতি ও চিহ্ন-কাজ দেখে ভয় পায়; সূর্য ওঠার দিক থেকে সূর্য ডোবার দিক পর্যন্ত তুমিই আনন্দ-গানে সব জায়গা পূর্ণ করে থাক।
{65:9} তুমিই দুনিয়ার মাটির উপর নজর রাখ আর তাতে পানি দিয়ে থাক; তুমিই তার উর্বরতা অনেক বাড়িয়ে দাও; তোমার কাছ থেকে বৃষ্টির ধারা নেমে আসে; তুমি মানুষকে ফসল দিয়ে থাক। এইভাবে তুমি মাটি তৈরী করে থাক-
{65:10} চাষ-করা জমির খাঁজগুলো তুমি পানি ভরে দাও আর তার দু’ধার সমান কর; ভারী বৃষ্টি দিয়ে মাটি নরম কর আর তাতে নতুন গজানো চারাকে দোয়া কর।
{65:11} তুমি বছরকে অনেক দোয়া দিয়ে উন্নতি করেছ; তোমার চলার পথে প্রচুর দোয়া ঝরে পড়ে।
{65:12} তা ঝরে পড়ে পশু চরাবার মাঠে মাঠে; পাহাড়গুলোর গায়ে যেন আনন্দের পোশাক রয়েছে।
{65:13} প্রত্যেকটা মাঠ ভেড়ার পালে ভরে আছে, আর শস্যের পোশাকে যেন উপত্যকা ঢাকা পড়েছে; সেগুলো আনন্দধ্বনি তুলছে আর কাওয়ালী গাইছে।
{66:1} দুনিয়ার মানুষেরা, তোমরা সবাই আল্লাহ্‌র উদ্দেশে আনন্দধ্বনি কর।
{66:2} তাঁর প্রশংসা-কাওয়ালী গাও; তাঁকে যোগ্য প্রশংসা দান কর।
{66:3} আল্লাহ্‌কে বল, “তোমার কাজ দেখে মনে কত ভয় জাগে। তোমার মহাশক্তির সামনে তোমার শত্রুরা নত হওয়ার ভান করবে।
{66:4} দুনিয়ার সব মানুষ তোমাকে তোমার এবাদত করবে; তোমার উদ্দেশে তারা প্রশংসা-কাওয়ালী গাইবে; তারা তোমার প্রশংসার কাওয়ালী গাইবে।” [সেলা]
{66:5} তোমরা এসে আল্লাহ্‌র কাজ দেখে যাও; মানুষের জন্য তিনি যে কাজ করেছেন তা মনে ভয় জাগায়।
{66:6} তিনি সমুদ্রকে করেছিলেন শুকনা ভূমি; তারা পায়ে হেঁটে নদী পার হয়েছিল। এস, আমরা দেশের মধ্যে তাঁকে নিয়ে আনন্দ করি।
{66:7} তাঁর কুদরতেই তিনি চিরকাল রাজত্ব করেন; তাঁর চোখ সব জাতির উপর রয়েছে। যারা আল্লাহ্‌র প্রতি বিদ্রোহী তারা নিজেদের বড় মনে না করুক। [সেলা]
{66:8} সমস্ত জাতির লোকেরা, আমাদের আল্লাহ্‌র প্রশংসা কর; তাঁর প্রশংসার ধ্বনি যেন শোনা যায়।
{66:9} তিনিই আমাদের বাঁচিয়ে রেখেছেন আর আমাদের পা স্থির রেখেছেন।
{66:10} হে আল্লাহ্‌, তুমি আমাদের যাচাই করেছ; রূপার খাদ বের করার মত করে তুমি আমাদের পরিষ্কার করেছ।
{66:11} তুমিই আমাদের জালে ফেলেছ আর আমাদের পিঠে ভীষণ বোঝা চাপিয়েছ।
{66:12} তুমি আমাদের মাথার উপর দিয়ে যেন লোকদের ঘোড়ায় চড়ে যেতে দিয়েছ। আগুন আর পানির মধ্য দিয়ে আমাদের আসতে হয়েছে, কিন্তু তুমি আমাদের পরিপূর্ণ দোয়ার মধ্যে নিয়ে এসেছ।
{66:13} আমি তোমার ঘরে পোড়ানো-কোরবানী নিয়ে আসব আর তোমার কাছে আমার সব মানত পূরণ করব।
{66:14} সেই সব মানতের কথা আমি মুখে বলেছি, আর বিপদের দিনে আমার মুখ তা উচ্চারণ করেছে।
{66:15} আমি তোমার উদ্দেশে মোটা-তাজা পশু দিয়ে পোড়ানো-কোরবানী দেব আর তার সংগে পোড়ানো ভেড়ার সুগন্ধ কোরবানী দেব; আমি ষাঁড় ও ছাগল কোরবানী দেব। [সেলা]
{66:16} তোমরা যারা আল্লাহ্‌কে ভয় কর তোমরা সবাই এসে শোন; তিনি আমার জন্য যা করেছেন তা আমি তোমাদের বলছি।
{66:17} আমি নিজের মুখে তাঁকে ডেকেছিলাম; আমার মুখে তাঁর প্রশংসা ছিল।
{66:18} আমার দিলে যদি আমি অন্যায় পুষে রাখতাম তাহলে আমার কথা দীন-দুনিয়ার মালিক শুনতেন না।
{66:19} কিন্তু আল্লাহ্‌ যে শুনেছেন তাতে কোন ভুল নেই; তিনি আমার মুনাজাতে কান দিয়েছেন।
{66:20} আল্লাহ্‌র প্রশংসা হোক! তিনি আমার মুনাজাত অগ্রাহ্য করেন নি কিংবা আমার প্রতি তাঁর অটল মহব্বত বন্ধ করেন নি।
{67:1} হে আল্লাহ্‌, তুমি আমাদের রহমত দান কর ও দোয়া কর; তোমার রহমত আলোর মত আমাদের উপর পড়ুক; [সেলা]
{67:2} যেন দুনিয়ার সবাই তোমার পথ জানতে পারে এবং সমস্ত জাতি তোমার দেওয়া নাজাত পেয়ে তা কাজে লাগাতে পারে।
{67:3} হে আল্লাহ্‌, জাতিরা তোমার প্রশংসা করুক; সমস্ত জাতিই তা করুক।
{67:4} জাতিরা খুশী হোক ও আনন্দ-কাওয়ালী করুক, কারণ তুমি ন্যায়ভাবে জাতিদের বিচার করবে আর এই দুনিয়াতে সব জাতিকে পরিচালনা করবে। [সেলা]
{67:5} হে আল্লাহ্‌, জাতিরা তোমার প্রশংসা করুক; সমস্ত জাতিই তা করুক।
{67:6} জমি তার ফসল দিয়েছে; আল্লাহ্‌, আমাদের আল্লাহ্‌, আমাদের দোয়া করেছেন।
{67:7} আল্লাহ্‌ আমাদের দোয়া করেছেন; তা দেখে দুনিয়ার সবচেয়ে দূরের দেশের লোকেরাও তাঁর ভক্ত হবে।
{68:1} আল্লাহ্‌ উঠুন, তাঁর শত্রুরা ছড়িয়ে পড়ুক আর তাঁর বিপক্ষেরা তাঁর সামনে থেকে পালিয়ে যাক।
{68:2} ধোঁয়ার মত করে তুমি তাদের উড়িয়ে দাও; আগুনের সামনে গলে যাওয়া মোমের মত দুষ্টেরা আল্লাহ্‌র সামনে ধ্বংস হয়ে যাক।
{68:3} কিন্তু আল্লাহ্‌ভক্তেরা খুশী হোক আর আল্লাহ্‌র সামনে আনন্দ করুক; তারা খুশীতে আনন্দ করুক।
{68:4} আল্লাহ্‌র উদ্দেশে কাওয়ালী গাও, তাঁর প্রশংসা-কাওয়ালী গাও; মরুভূমির মধ্য দিয়ে যিনি রথে চড়ে আসছেন তাঁর জন্য উঁচু পথ তৈরী কর; তাঁর নাম মাবুদ, তাঁর সামনে আনন্দ কর।
{68:5} আল্লাহ্‌ তাঁর পবিত্র বাসস্থানে এতিমদের পিতা আর বিধবাদের পক্ষ গ্রহণকারী।
{68:6} নিজের বলতে যার কেউ নেই তাকে তিনি নিজের পরিবারের লোক করে তোলেন; বন্দীদের তিনি মুক্ত করে উন্নতির মধ্যে নিয়ে যান, কিন্তু বিদ্রোহীরা রোদে পোড়া জমিতে বাস করে।
{68:7} হে আল্লাহ্‌, তুমি যখন মরুভূমির মধ্য দিয়ে তোমার বান্দাদের আগে আগে গিয়েছিলে, [সেলা]
{68:8} তখন দুনিয়া কেঁপে উঠেছিল আর আকাশ বৃষ্টি ঢেলেছিল। এ সব হয়েছিল আল্লাহ্‌র সামনে, তুর পাহাড়ের সেই আল্লাহ্‌র সামনে, আল্লাহ্‌রই সামনে, ইসরাইলের আল্লাহ্‌র সামনে।
{68:9} হে আল্লাহ্‌, তুমি প্রচুর পরিমাণে বৃষ্টি দিয়েছিলে; শুকিয়ে ওঠা তোমার দেশকে তুমি সতেজ করে তুলেছিলে।
{68:10} তোমার নিজের লোকেরা তার মধ্যে বাসস্থান করেছিল; তোমার মেহেরবানীর ইচ্ছায়, হে আল্লাহ্‌, তুমি তাদের অভাব মিটিয়েছিলে।
{68:11} দীন-দুনিয়ার মালিক লোকদের হুকুম দেন; সুসংবাদ ঘোষণাকারী স্ত্রীলোকেরা সংখ্যায় অনেক।
{68:12} ঐ স্ত্রীলোকেরা বলে, “সৈন্যদলের বাদশাহ্‌রা পালিয়ে যাচ্ছে, পালিয়ে যাচ্ছে, আর ঘরে থাকা স্ত্রীলোকেরা লুটের মাল ভাগ করে নিচ্ছে।
{68:13} চারপাশে ভেড়ার খোয়াড়ের মাঝখানে তোমরা যখন শুয়ে থাক, তখন তোমাদের এমন ঘুঘুর মত দেখতে লাগে যার ডানা রূপায় ঢাকা আর পালক সোনায় মোড়ানো।
{68:14} সর্বশক্তিমান আল্লাহ্‌ যখন দেশের মধ্যে বাদশাহ্‌দের ছড়িয়ে দিলেন তখন সল্‌মোন পাহাড়ের উপর বরফ পড়ছিল।”
{68:15} বাশনের পাহাড়ের সারি অনেকখানি জায়গা জুড়ে রয়েছে; তার অনেকগুলো চূড়া।
{68:16} ওহে অনেক চূড়ার পাহাড়, আল্লাহ্‌ যে পাহাড়কে নিজে থাকার জন্য বেছে নিয়েছেন তুমি হিংসার চোখ নিয়ে কেন তার দিকে চেয়ে আছ? সেটাই তো মাবুদের চিরকালের বাসস্থান।
{68:17} আল্লাহ্‌র রথ হাজার হাজার, লক্ষ লক্ষ; দীন-দুনিয়ার মালিক সেগুলোর মধ্যে পবিত্র জায়গায় আছেন, যেমন তিনি তুর পাহাড়ে ছিলেন।
{68:18} যখন তুমি বেহেশতে উঠলে তখন পরাজিত বন্দীদের চালিয়ে নিয়ে গেলে। লোকদের মধ্যে, এমন কি, বিদ্রোহীদের মধ্যে থাকার সময় তোমার কাছে অনেক দান এসেছিল, যাতে তুমি, হে আল্লাহ্‌ মাবুদ, তাদের মধ্যে থাকতে পার।
{68:19} দীন-দুনিয়ার মালিকের সমস্ত প্রশংসা হোক। তিনি প্রতিদিনই আমাদের বোঝা বইছেন; তিনিই আমাদের উদ্ধারকর্তা আল্লাহ্‌। [সেলা]
{68:20} আমাদের আল্লাহ্‌ এমন আল্লাহ্‌ যিনি উদ্ধার করেন; আল্লাহ্‌ মালিক মৃত্যু থেকে রক্ষা করেন।
{68:21} আল্লাহ্‌ নিঃসন্দেহে তাঁর শত্রুদের মাথা চুরমার করে দেবেন; যারা গুনাহে পড়ে থাকে সেই সব লোকদের চুলে ভরা মাথা তিনি চুরমার করে দেবেন।
{68:22} দীন-দুনিয়ার মালিক বললেন, “আমি বাশন দেশ থেকে তাদের নিয়ে আসব; সমুদ্রের তলা থেকে তাদের তুলে আনব,
{68:23} যাতে তোমার পা তোমার শত্রুদের রক্ত দলে যায় আর তোমার কুকুরগুলো যেন তা ইচ্ছামত চেটে খেতে পারে।”
{68:24} হে আল্লাহ্‌, লোকে তোমার ঈদ-যাত্রা দেখেছে, দেখেছে পবিত্র জায়গার দিকে আমার আল্লাহ্‌র যাত্রা, যিনি আমার বাদশাহ্‌।
{68:25} প্রথমে যাচ্ছে কাওয়ালেরা, তাদের পিছনে যাচ্ছে বাজনা বাদকেরা; খঞ্জনি-বাজানো মেয়েদের মাঝখানে তারা চলেছে।
{68:26} তোমাদের সব মাহ্‌ফিলের মধ্যে আল্লাহ্‌র প্রশংসা কর; তোমরা যারা ইসরাইল-বংশের লোক, তোমরা মাবুদের প্রশংসা কর।
{68:27} সবার ছোট যে বিন্‌ইয়ামীন, ঐ যাচ্ছে তার বংশ, যাদের হাতে আছে রাজদণ্ড; ঐ যে এহুদার নেতারা, যারা দলে ভারী; ঐ যে সবূলূনের নেতারা আর ঐ যায় নপ্তালির নেতারা।
{68:28} তোমার আল্লাহ্‌র কাছ থেকে তোমার শক্তি এসেছে। হে আল্লাহ্‌, তোমার শক্তি দেখাও, আগে যেমন তুমি আমাদের পক্ষে কাজ করে দেখিয়েছিলে।
{68:29} জেরুজালেমে তোমার ঘর আছে; সেখানেই বাদশাহ্‌রা তোমার কাছে উপহার নিয়ে যাবে।
{68:30} তাদের এবং তাদের আনা রূপার টুকরাগুলো পায়ে দলে ফেলে নলবনের বুনো জন্তু ঐ মিসরকে তুমি ধম্‌কে দাও; ধম্‌কে দাও বাছুর ও বলদের দলের মত ঐ সব জাতিদের। যে সব জাতি যুদ্ধ ভালবাসে আল্লাহ্‌ তাদের দল ভেংগে দিয়েছেন।
{68:31} মিসর থেকে রাষ্ট্রদূতেরা আসবেন; ইথিওপিয়া তাড়াতাড়ি করে আল্লাহ্‌র কাছে হাত বাড়িয়ে দেবে।
{68:32} হে দুনিয়ার সব রাজ্য, আল্লাহ্‌র উদ্দেশে কাওয়ালী গাও, দীন-দুনিয়ার মালিকের প্রতি প্রশংসার কাওয়ালী গাও। [সেলা]
{68:33} তিনি সেই পুরানো দিনের আকাশের মধ্য দিয়ে রথে চড়ে চলাচল করেন। শোন, তিনি জোর গলায় কথা বলছেন।
{68:34} ঘোষণা কর, আল্লাহ্‌ শক্তিমান; তাঁর মহিমা ইসরাইলের উপর রয়েছে আর আসমান জুড়ে রয়েছে তাঁর কুদরত।
{68:35} হে আল্লাহ্‌, তোমার পবিত্র জায়গায় তোমার উপস্থিতি ভয় জাগিয়ে তোলে। ইসরাইলের আল্লাহ্‌ তাঁর বান্দাদের শক্তি ও ক্ষমতা দিয়ে থাকেন। আল্লাহ্‌র প্রশংসা হোক!
{69:1} হে আল্লাহ্‌, আমাকে উদ্ধার কর, আমি যেন পানিতে ডুবে যাচ্ছি।
{69:2} আমি গভীর পাঁকের মধ্যে ডুবে যাচ্ছি, সেখানে আমার দাঁড়াবার জায়গা নেই। আমি গভীর পানিতে এসে পড়েছি; বন্যা আমার উপর দিয়ে বয়ে যাচ্ছে।
{69:3} ডাকতে ডাকতে আমি ক্লান্ত হয়ে পড়েছি, আমার গলা শুকিয়ে গেছে; আমার আল্লাহ্‌র জন্য চেয়ে থাকতে থাকতে আমার চোখও ঝাপ্‌সা হয়ে গেছে।
{69:4} যারা অকারণে আমাকে ঘৃণা করে, তাদের সংখ্যা আমার চুলের চাইতেও বেশী। যারা আমাকে ধ্বংস করে ফেলতে চায় তারা খুব শক্তিশালী; তারা মিথ্যা কারণে আমার শত্রু হয়েছে। আমি যা চুরি করি নি তা-ও আমাকে ফিরিয়ে দিতে হয়েছে।
{69:5} হে আল্লাহ্‌, তুমি তো আমার বোকামির কথা জান; আমার দোষ তোমার কাছে লুকানো নেই।
{69:6} হে মালিক, আল্লাহ্‌ রাব্বুল আলামীন, যারা তোমার অপেক্ষায় থাকে আমার দরুন তারা যেন লজ্জা না পায়। হে ইসরাইলের মাবুদ, যারা তোমাকে জানবার জন্য আগ্রহী তারা যেন আমার দরুন অসম্মানিত না হয়।
{69:7} আমি তোমার জন্যই অপমান সহ্য করেছি, অসম্মানে আমার মুখ ঢেকে গেছে।
{69:8} আমার ভাইদের কাছে আমি যেন অচেনা হয়ে গেছি, মায়ের পেটের ভাইদের কাছে বিদেশী হয়েছি।
{69:9} তোমার ঘরের জন্য আমার যে গভীর ভালবাসা, সেই ভালবাসাই আমার দিলকে জ্বালিয়ে তুলেছে। যারা তোমাকে অপমান করে তাদের করা সব অপমান আমার উপরেই পড়েছে।
{69:10} আমার কান্না আর আমার রোজার কষ্ট আমার দুর্নামের ব্যাপার হয়ে দাঁড়িয়েছে।
{69:11} আমি যখন চট পরেছি তখন লোকে আমাকে টিট্‌কারি দিয়েছে।
{69:12} যারা শহরের দরজায় বসে তাদের মধ্যে আমাকে নিয়ে কথা ওঠে; মাতালেরা আমাকে নিয়ে গান বাঁধে।
{69:13} কিন্তু হে মাবুদ, যে সময়ে তোমার রহমত পাওয়া যায় আমি সেই সময়ে তোমার কাছে মুনাজাত করছি; হে আল্লাহ্‌, তোমার অটল মহব্বতে তোমার উদ্ধার করার বিশ্বস্ততা দেখিয়ে আমাকে জবাব দাও।
{69:14} পাঁক থেকে আমাকে উদ্ধার কর, আমাকে ডুবে যেতে দিয়ো না; আমার শত্রুদের হাত থেকে তুমি আমাকে উদ্ধার কর, উদ্ধার কর অথৈ পানির মধ্য থেকে।
{69:15} বন্যা যেন আমার উপর দিয়ে বয়ে না যায়, গভীর পানি যেন আমাকে তলিয়ে না ফেলে; কবরের মুখ যেন আমার উপর বন্ধ না হয়।
{69:16} হে মাবুদ, তোমার মেহেরবানীর অটল মহব্বতে আমাকে তুমি জবাব দাও; তোমার অসীম মমতায় তুমি আমার দিকে ফেরো।
{69:17} তোমার গোলামের দিক থেকে তোমার মুখ তুমি ফিরিয়ে রেখো না; আমি বিপদে পড়েছি, আমাকে শীঘ্র জবাব দাও।
{69:18} তুমি আমার কাছে এসে আমাকে ছাড়িয়ে নাও; তুমি আমাকে মুক্ত কর, কারণ আমার শত্রু রয়েছে।
{69:19} আমি যে কত ঘৃণা, লজ্জা ও অসম্মানের পাত্র হয়েছি তা তো তুমি জান; আমার শত্রুরা সবাই তোমার সামনে রয়েছে।
{69:20} ঘৃণা আমার মন ভেংগে দিয়েছে, তাতে আমি ভীষণ অসুস্থ হয়ে পড়েছি। আমার দুঃখে যেন অন্যে দুঃখ বোধ করে সেটাই আমি চেয়েছিলাম, কিন্তু আমি তা পাই নি। সান্ত্বনা দেবে এমন লোক আমি চেয়েছিলাম, কিন্তু তেমন কাউকে পেলাম না।
{69:21} আমার খাবারে তারা বিষ দিয়েছিল আর পিপাসার সময় দিয়েছিল সিরকা।
{69:22} তাদের মেজবানীর উৎসবগুলো ফাঁদ হোক, আর নিরাপদে থাকার ভাবটাই হোক তাদের জালের ফাঁদ।
{69:23} তাদের চোখ অন্ধ হোক যেন তারা দেখতে না পায়, আর সব সময় তাদের কোমরে খিঁচুনি ধরে যাক।
{69:24} তোমার রাগে তুমি তাদের বকুনি দাও; তোমার জ্বলন্ত গজব তাদের ধরে ফেলুক।
{69:25} তাদের থাকার জায়গা খালি হয়ে পড়ে থাকুক; তাদের তাম্বুতে বাস করার কেউ না থাকুক।
{69:26} তুমি যাকে শাস্তি দিয়েছ তারা তাকেই জুলুম করেছে; যাদের তুমি আঘাত করেছ তাদের যন্ত্রণাই হল তাদের আলোচনার বিষয়।
{69:27} অন্যায়ের উপর তাদের অন্যায় করে যেতে দাও; তারা যেন তোমার দেওয়া নাজাতের ভাগ না পায়।
{69:28} জীবিতদের তালিকা থেকে তাদের নাম যেন মুছে যায়, আল্লাহ্‌ভক্তদের তালিকায় যেন তাদের নাম না থাকে।
{69:29} আমি দুঃখ ও যন্ত্রণার মধ্যে আছি; হে আল্লাহ্‌, তুমি আমাকে উদ্ধার করে তাদের নাগালের বাইরে রাখ।
{69:30} আমি কাওয়ালী গেয়ে আল্লাহ্‌র প্রশংসা করব; কৃতজ্ঞতার মধ্য দিয়ে তাঁর গৌরব করব।
{69:31} বলদ এবং শিং ও খুরযুক্ত ষাঁড় কোরবানীর চেয়ে তা মাবুদকে বেশী সন্তুষ্ট করবে।
{69:32} তা দেখে নম্র লোকেরা খুশী হবে; তোমরা যারা আল্লাহ্‌কে জানবার জন্য আগ্রহী, তোমরা বেঁচে থাক।
{69:33} মাবুদ অভাবীদের কথা শোনেন; তাঁর বান্দারা, যারা বন্দীদশায় আছে, তাদের তিনি নীচু চোখে দেখেন না।
{69:34} আসমান ও জমীন তাঁর প্রশংসা করুক; সমুদ্র ও তার মধ্যে ঘুরে বেড়ানো সব প্রাণী তাঁর প্রশংসা করুক;
{69:35} কারণ আল্লাহ্‌ সিয়োনকে উদ্ধার করবেন, এহুদার শহরগুলো আবার গড়বেন; তখন তাঁর বান্দারা সেখানে বাস করবে আর তার অধিকারী হবে।
{69:36} তাঁর গোলামদের বংশের লোকেরাই তা অধিকার হিসাবে পাবে, আর যারা তাঁকে মহব্বত করে তারাই সেখানে বাস করবে।
{70:1} হে আল্লাহ্‌, আমাকে বাঁচাও; হে মাবুদ, আমাকে সাহায্য করতে শীঘ্র এস।
{70:2} যারা আমাকে হত্যা করবার চেষ্টায় আছে তারা লজ্জিত ও অপমানিত হোক; যারা আমার সর্বনাশ দেখতে চায় তারা মাথা নীচু করে ফিরে যাক।
{70:3} যারা আমাকে দেখে বলে, “ভাল হয়েছে!” তারা লজ্জা পেয়ে ফিরে যাক।
{70:4} কিন্তু যারা তোমার ইচ্ছামত চলে তারা তোমাকে নিয়েই আনন্দিত ও খুশী হোক; যারা তোমার করা উদ্ধারের কাজ ভালবাসে তারা সব সময়েই বলুক, “আলহামদুলিল্লাহ্‌!”
{70:5} আমি দুঃখী ও অভাবী; হে আল্লাহ্‌, তুমি শীঘ্র আমার কাছে এস। তুমি তো আমার সাহায্যকারী ও উদ্ধারকর্তা; হে মাবুদ, দেরি কোরো না।
{71:1} হে মাবুদ, আমি তোমারই মধ্যে আশ্রয় নিয়েছি, আমাকে কখনও লজ্জা পেতে দিয়ো না।
{71:2} তুমি ন্যায়বান বলে আমাকে বাঁচাও, উদ্ধার কর; আমার কথায় কান দাও এবং আমাকে রক্ষা কর।
{71:3} তুমিই আমার আশ্রয়-পাহাড় হও যাঁর কাছে আমি সব সময় যেতে পারি। তুমি আমার উঁচু পাহাড় ও কেল্লা, তাই আমাকে রক্ষা করার জন্য হুকুম দিয়েছ।
{71:4} হে আমার আল্লাহ্‌, দুষ্টদের হাত থেকে, খারাপ ও নিষ্ঠুর লোকদের হাতের মুঠো থেকে, তুমি আমাকে উদ্ধার কর।
{71:5} হে আল্লাহ্‌ মালিক, তুমিই আমার আশা, যুবা বয়স থেকে তুমিই আমার ভরসা।
{71:6} জন্ম থেকেই আমি তোমার উপর নির্ভরশীল; তুমিই আমাকে মায়ের গর্ভ থেকে বের করে এনেছ। তুমিই সব সময় আমার প্রশংসার বিষয়।
{71:7} আমাকে দেখে অনেকে হাঁ করে চেয়ে থাকে, কিন্তু তুমিই আমার অটল আশ্রয়।
{71:8} আমার মুখে তোমার গুণগান লেগেই আছে, তা সারা দিনই তোমার গৌরবের কথা বলে।
{71:9} আমার এই শেষ বয়সে আমাকে ফেলে দিয়ো না; আমার শক্তি ফুরিয়ে গেছে, আমাকে ত্যাগ কোরো না।
{71:10} আমার শত্রুরা আমার বিরুদ্ধে কথা বলছে; যারা আমাকে হত্যা করতে চায় তারা সবাই মিলে শলা-পরামর্শ করছে।
{71:11} তারা বলছে, “আল্লাহ্‌ ওকে ত্যাগ করেছেন; ওকে তাড়া করে ধরে ফেল, ওকে বাঁচাবার কেউ নেই।”
{71:12} হে আল্লাহ্‌, তুমি আমার কাছ থেকে দূরে থেকো না; হে আমার আল্লাহ্‌, আমাকে সাহায্য করতে তুমি শীঘ্র এস।
{71:13} আমার বিপক্ষেরা লজ্জিত ও ধ্বংস হোক; যারা আমাকে বিপদে ফেলার চেষ্টায় আছে তারা ঘৃণা আর অপমানে ঢাকা পড়ুক।
{71:14} কিন্তু আমি সব সময়েই তোমার উপর ভরসা করব, তোমার প্রশংসার উপর প্রশংসা করতে থাকব।
{71:15} তোমার ন্যায় কাজ আর তোমার করা উদ্ধার-কাজের কথা সারা দিন আমার মুখে থাকবে, কারণ সেগুলো বলে শেষ করা যায় না।
{71:16} হে আল্লাহ্‌ মালিক, তোমার মহৎ কাজের কথা বলার জন্য আমি তোমার ঘরে ঢুকব; আমি তোমার, কেবল তোমারই ন্যায় কাজের কথা বলব।
{71:17} হে আল্লাহ্‌, যৌবন কাল থেকে তুমিই আমাকে শিক্ষা দিয়েছ; আজও আমি তোমার অলৌকিক কাজের কথা প্রচার করছি।
{71:18} হে আল্লাহ্‌, আজ বুড়ো হয়ে চুল পেকে গেলেও তুমি আমাকে ত্যাগ কোরো না; পরের বংশধরদের কাছে তোমার ক্ষমতার কথা, ভবিষ্যৎ বংশধরদের কাছে তোমার শক্তির কথা আমাকে ঘোষণা করতে দাও।
{71:19} হে আল্লাহ্‌, তোমার ন্যায় কাজ যেন আসমান ছুঁয়েছে; সব মহান কাজ তুমিই করেছ; হে আল্লাহ্‌, তোমার সমান আর কে আছে?
{71:20} যদিও তুমি আমার উপর অনেক কষ্ট আর বিপদ এনেছ, তবুও তুমিই আবার আমার প্রাণ জীবিত করে তুলবে; মাটির তলা থেকে তুলে আনার মত করে আবার তুমি আমাকে তুলে আনবে।
{71:21} আমি চাই তুমি যেন আমার সম্মান বাড়িয়ে দাও, আবার আমাকে সান্ত্বনা দাও।
{71:22} হে আমার আল্লাহ্‌, তোমার বিশ্বস্ততার বিষয় নিয়ে আমি বীণা বাজিয়ে তোমার প্রশংসা করব; হে ইসরাইলের আল্লাহ্‌ পাক, আমি সুরবাহারে তোমার প্রশংসা-কাওয়ালী গাইব।
{71:23} আমি যখন তোমার প্রশংসা-কাওয়ালী গাইব আমার মুখ তখন চিৎকার করে আনন্দধ্বনি করবে; আমার অন্তর তোমার প্রশংসা-কাওয়ালী গাইবে, কারণ তুমিই আমাকে মুক্ত করেছ।
{71:24} আমার মুখ সারা দিন তোমার ন্যায় কাজের কথাই বলবে, কারণ যারা আমাকে বিপদে ফেলার চেষ্টায় আছে তারা লজ্জিত ও অপমানিত হয়েছে।
{72:1} হে আল্লাহ্‌, বিচার করার যে অধিকার তোমার আছে তা তুমি এই বাদশাহ্‌কে দান কর; এই রাজপুত্রকে তোমার ন্যায়ের জ্ঞান দান কর;
{72:2} যাতে তিনি ন্যায়ভাবে তোমার বান্দাদের বিচার করতে পারেন আর অত্যাচারিতদের সুবিচার করতে পারেন।
{72:3} তাঁর ন্যায় কাজের মধ্য দিয়ে লোকদের জন্য পাহাড়-পর্বতে ভরা দেশটা উন্নতিতে ভরে উঠুক।
{72:4} তাঁর রাজ্যের অত্যাচারিত লোকদের উপর তিনি ন্যায়বিচার করুন; তাঁর গরীবদের বাঁচান আর জুলুমবাজদের চুরমার করুন।
{72:5} যতদিন চাঁদ-সূর্য থাকবে ততদিন বংশের পর বংশ ধরে লোকে তাঁকে ভয় করুক।
{72:6} ঘাস কেটে নেওয়া জমির উপর বৃষ্টি পড়লে যেমন হয় তিনি যেন তেমনি হন; তিনি যেন মাটি ভিজানো বৃষ্টিধারার মত হন।
{72:7} তাঁর আমলে আল্লাহ্‌ভক্তেরা যেন প্রচুর দোয়া পায়; যতদিন চাঁদ থাকবে ততদিন তাদের জীবন উন্নতিতে ভরে উঠুক।
{72:8} তাঁর রাজ্যের সীমা সাগর থেকে সাগর পর্যন্ত, ফোরাত নদী থেকে দুনিয়ার শেষ পর্যন্ত হোক।
{72:9} মরুভূমির লোকেরা তাঁর কাছে নত হোক আর তাঁর শত্রুরা তাঁকে পায়ে ধরে সালাম করুক।
{72:10} তর্শীশ আর দ্বীপগুলোর বাদশাহ্‌রা তাঁকে খাজনা দিক; সাবা ও সবা দেশের বাদশাহ্‌রাও তাঁর পাওনা উপহার তাঁকে দিক।
{72:11} সমস্ত বাদশাহ্‌রা তাঁর কাছে মাথা নীচু করুক আর সমস্ত জাতি তাঁর সেবা করুক।
{72:12} যে সব অভাবী, অত্যাচারিত ও অসহায় লোকেরা সাহায্যের জন্য কাঁদছে তাদের তিনি উদ্ধার করবেন।
{72:13} অসহায় ও অভাবীদের তিনি দয়া করবেন আর অভাবীদের বাঁচাবেন।
{72:14} জুলুম ও হামলার হাত থেকে তিনি তাদের প্রাণ রক্ষা করবেন; তাঁর চোখে তাদের রক্তের দাম অনেক।
{72:15} তিনি অনেক দিন বেঁচে থাকুন; সাবা দেশের সোনা তাঁর কাছে আসুক। সব সময় তাঁর জন্য মুনাজাত হতে থাকুক; সারা দিন ধরে তাঁর উপর দোয়া ঝরে পড়ুক।
{72:16} দেশে প্রচুর শস্যের ফলন হোক, তা পাহাড়গুলোর চূড়ার উপরেও হোক। ক্ষেতের ফসলে লেবাননের বনের শন্‌শন্‌ শব্দ উঠুক; শহর থেকে বেরিয়ে আসা লোকেরা যেন মাঠের ঘাসের মত প্রচুর পরিমাণে বৃদ্ধি পায়।
{72:17} তাঁর সুনাম চিরকাল স্থায়ী হোক; সূর্য যতদিন আলো দেবে ততদিন তাঁর সুনাম বহাল থাকুক। তাঁর মধ্য দিয়ে সমস্ত জাতি যেন দোয়া পায়; তারা তাঁকে ধন্য বলুক।
{72:18} আল্লাহ্‌ মাবুদ, যিনি ইসরাইলের আল্লাহ্‌, তাঁর প্রশংসা হোক; কেবল তিনিই অলৌকিক চিহ্ন দেখান।
{72:19} চিরকাল তাঁর মহিমাপূর্ণ নামের প্রশংসা হোক; সারা দুনিয়া তাঁর মহিমায় পূর্ণ হোক। আমিন, আমিন।
{72:20} ইয়াসির ছেলে দাউদের সব মুনাজাতের শেষ এখানেই।
{i73:1} তৃতীয় সিপারা (৭3-8৯ রুকু)
{73:1} যাদের অন্তর খাঁটি সেই বনি-ইসরাইলদের পক্ষে আল্লাহ্‌ সত্যিই মেহেরবান।
{73:2} কিন্তু আমি প্রায় পড়ে গিয়েছিলাম; আমার পা প্রায় পিছলে গিয়েছিল।
{73:3} আমি দেখলাম, দুষ্টেরা খুব সুখে আছে, সেজন্য ঐ সব অহংকারীদের দেখে আমার হিংসা হয়েছিল;
{73:4} কারণ মরণকালে তারা যন্ত্রণা পায় না আর তাদের শরীরও খুব মোটাসোটা থাকে।
{73:5} অন্য লোকেরা যেমন বিপদে পড়ে তেমনি তারা বিপদে পড়ে না; অন্যেরা যেমন কষ্ট ভোগ করে তেমনি তারা কষ্ট ভোগ করে না।
{73:6} সেজন্য অহংকার হয় তাদের গলার হার, আর জুলুম হয় তাদের গায়ের কাপড়।
{73:7} চর্বির ঠেলায় তাদের চোখ বেরিয়ে এসেছে; তাদের মনের কুমতলব উপ্‌চে পড়ছে।
{73:8} তাদের কথায় বিদ্রূপ আর হিংসা রয়েছে; অহংকারের বশে তারা জুলুমের ভয় দেখায়।
{73:9} তারা বেহেশতের বিরুদ্ধে কথা বলে আর সারা দুনিয়ায় তাদের বড় বড় কথা ছড়িয়ে পড়ে।
{73:10} সেজন্য আল্লাহ্‌র বান্দারা খারাপ পথে ফিরে যায় আর সেই সব কথা প্রচুর পরিমাণে গিলতে থাকে।
{73:11} তারা বলে, “আল্লাহ্‌ কি করে জানবেন? আল্লাহ্‌তা’লার মধ্যে জ্ঞান বলতে কি কিছু আছে?”
{73:12} এরাই হল সেই দুষ্ট লোকেরা যারা আরামে থেকে ধন-সম্পত্তি বাড়িয়েছে।
{73:13} আমার দিলকে আমি মিছামিছি খাঁটি রেখেছি, আমার হাত মিথ্যাই আমি নির্দোষ রেখেছি।
{73:14} সারা দিন ধরে আমি কষ্ট ভোগ করেছি; প্রতিদিন সকাল বেলায় শাস্তি পেয়েছি।
{73:15} যদি এই সব কথা আমি লোকদের কাছে বলতাম, তবে এই কালের তোমার বান্দাদের কাছে আমি বেঈমান হতাম।
{73:16} আমি যখন এ সব ব্যাপারে বুঝবার চেষ্টা করলাম তখন আমার মনকে তা কষ্ট দিতে লাগল;
{73:17} কিন্তু যখন আমি আল্লাহ্‌র পবিত্র জায়গায় গেলাম তখন তাদের শেষ দশার কথা বুঝতে পারলাম।
{73:18} তুমি সত্যিই তাদের পিছলা জায়গায় রেখেছ আর ধ্বংসের মধ্যে ফেলেছ।
{73:19} কেমন হঠাৎ তারা ধ্বংস হয়ে যায় আর ভয় জাগানো বিপদের মধ্যে একেবারে শেষ হয়ে যায়।
{73:20} ঘুম ভাঙ্গলে মানুষের কাছে স্বপ্ন যেমন তুচ্ছ হয়ে যায়, তেমনি হে মালিক, তুমি জাগলে তারাও তোমার কাছে তুচ্ছ হয়ে যাবে।
{73:21} যখন আমার মন তেতো হয়ে উঠেছিল আর অন্তরে আঘাত লেগেছিল,
{73:22} তখন আমি অসাড় ও অবুঝ হয়ে পড়েছিলাম আর তোমার কাছে বুদ্ধিহীন পশুর সমান হয়েছিলাম।
{73:23} তবুও আমি সব সময় তোমার সংগেই আছি; তুমিই আমার ডান হাত ধরে রেখেছ।
{73:24} তোমার নির্দেশের মধ্য দিয়ে তুমি আমাকে চালাবে, আর শেষে তোমার মহিমার মধ্যে আমাকে গ্রহণ করবে।
{73:25} বেহেশতে তুমিই আমার সব; তোমাকে পেয়ে দুনিয়াতেও আমার চাওয়ার আর কিছু নেই।
{73:26} আমার শরীর ও মন ক্ষয় হয়ে যেতে পারে, কিন্তু আল্লাহ্‌ আমার দিলের শক্তি আর আমার চিরকালের সম্পত্তির ভাগ।
{73:27} যারা তোমার কাছ থেকে দূরে সরে গেছে, তারা শেষ হয়ে যাবে; যারা তোমার প্রতি বেঈমান তুমি তাদের ধ্বংস করে ফেলবে।
{73:28} কিন্তু আল্লাহ্‌র সংগে থাকা আমার জন্য ভাল; আল্লাহ্‌ মালিককে আমি আমার আশ্রয়স্থান করেছি, যেন তাঁর সব কাজের কথা আমি প্রচার করতে পারি।
{74:1} হে আল্লাহ্‌, তুমি চিরদিনের জন্য কেন আমাদের ত্যাগ করেছ? তোমার চারণভূমির ভেড়াদের বিরুদ্ধে কেন তোমার রাগের আগুন ধূমিয়ে উঠছে?
{74:2} মনে করে দেখ তোমার সেই লোকদের কথা যাদের তুমি অনেক কাল আগেই তোমার করে নিয়েছিলে, যে বংশকে তুমি তোমার অধিকার হিসাবে মুক্ত করে এনেছিলে। মনে করে দেখ সেই সিয়োন পাহাড়ের কথা যাকে তুমি তোমার বাসস্থান করেছ।
{74:3} চিরকালের এই ধ্বংসস্তূপের দিকে তুমি পা চালিয়ে এগিয়ে এস; পবিত্র স্থানে সব কিছুই শত্রুরা ছারখার করে দিয়েছে।
{74:4} যেখানে তোমার সংগে আমাদের মিলন হত সেই জায়গায় শত্রুরা গর্জন করে বেড়িয়েছে, সেখানে তারা নিজেদের নিশান তুলেছে।
{74:5} অবস্থা দেখে মনে হয় যেন কেউ বনের গাছ কাটার জন্য কুড়াল চালিয়েছিল।
{74:6} কুড়াল ও হাতুড়ি দিয়ে সমস্ত খোদাই করা কাজগুলো তারা চুরমার করে দিয়েছে।
{74:7} তোমার পবিত্র স্থানে তারা আগুন লাগিয়েছে, তোমার থাকবার জায়গা মাটির সংগে মিশিয়ে দিয়ে নাপাক করেছে।
{74:8} তারা মনে মনে বলেছে, “আমরা ওদের সম্পূর্ণভাবে দাবিয়ে রাখব।” আল্লাহ্‌র সংগে মিলিত হওয়ার সব জায়গাগুলো তারা পুড়িয়ে দিয়েছে।
{74:9} আমাদের জন্য কোন অলৌকিক চিহ্ন দেখানো হচ্ছে এমন তো আর আমরা দেখি না; কোন নবীও আর নেই; এরকম যে আর কতদিন চলবে তা আমাদের কেউ জানে না।
{74:10} হে আল্লাহ্‌, শত্রুরা আর কতদিন ঠাট্টা-বিদ্রূপ করবে? চিরদিনই কি শত্রুরা তোমার নামের অপমান করবে?
{74:11} কেন তুমি তোমার হাতখানা, ঐ ডান হাতখানা লুকিয়ে রেখেছ? তা বুকের মধ্য থেকে বের করে এনে তাদের শেষ করে দাও।
{74:12} তবুও হে আল্লাহ্‌, অনেক কাল আগে থেকে তুমিই আমার বাদশাহ্‌; তুমিই এই দুনিয়ার বুকে উদ্ধারের কাজ করছ।
{74:13} নিজের শক্তিতে তুমিই সাগরকে ভাগ করেছিলে; তুমিই সাগরের মধ্যে ভেংগে দিয়েছিলে জল-দানবদের মাথা।
{74:14} লিবিয়াথনের মাথাগুলো তুমিই চুরমার করে দিয়েছিলে আর তার শরীরটা মরুভূমির প্রাণীদের খেতে দিয়েছিলে।
{74:15} তুমি ঝর্ণা ও ছোট নদীর পথ খুলে দিয়েছ; অনেক কালের বয়ে যাওয়া নদী তুমিই শুকিয়ে ফেলেছ।
{74:16} দিন তোমার, রাতও তোমার; চাঁদ-তারা ও সূর্য তুমিই স্থাপন করেছ।
{74:17} দুনিয়ার সব কিছুর সীমা তুমিই ঠিক করে দিয়েছ; তুমিই শীত ও গ্রীসমকাল তৈরী করেছ।
{74:18} হে মাবুদ, ভুলে যেয়ো না শত্রুরা তোমাকে নিয়ে ঠাট্টা-বিদ্রূপ করেছে, অসাড়-বিবেক লোকেরা তোমার নামের অপমান করেছে।
{74:19} তোমার এই প্রিয় ঘুঘুকে তুমি বুনো পশুর হাতে তুলে দিয়ো না; তোমার অত্যাচারিত লোকদের জীবনের কথা তুমি চিরদিন ভুলে থেকো না।
{74:20} তোমার ব্যবস্থার কথা তুমি ভেবে দেখ; দেশের সব লুকাবার স্থানের অনেক বাসস্থান জুলুমে ভরে উঠেছে।
{74:21} তুমি অত্যাচারিত লোকদের অপমানিত হয়ে ফিরে আসতে দিয়ো না; দুঃখী এবং অভাবী লোকেরা তোমার নামের প্রশংসা করুক।
{74:22} হে আল্লাহ্‌, তুমি উঠে বিচার করবার জন্য তোমার মামলা উপস্থিত কর; ভুলে যেয়ো না অসাড়-বিবেক লোকেরা সারা দিন তোমাকে নিয়ে ঠাট্টা-বিদ্রূপ করে।
{74:23} তোমার শত্রুদের চেঁচামেচি, তোমার বিরুদ্ধে তাদের যে হৈচৈ সব সময় চলছে, তা ভুলে যেয়ো না।
{75:1} হে আল্লাহ্‌, আমরা তোমাকে শুকরিয়া জানাই, আমরা তোমার শুকরিয়া আদায় করি, কারণ তুমি কাছেই আছ; লোকে তোমার অলৌকিক কাজের কথা ঘোষণা করে।
{75:2} তুমি বলে থাক, “ঠিক সময় আমিই বেছে নিই, আমিই ন্যায়বিচার করি।
{75:3} দুনিয়া ও তার মানব-সমাজের নিয়ম-শৃঙ্খলা যখন ভেংগে যায়, তখন আমিই তার থামগুলো টিকিয়ে রাখি। [সেলা]
{75:4} “আমি অহংকারীদের বলি, ‘গর্ব কোরো না,’ আর দুষ্টদের বলি, ‘শিং উঁচু কোরো না।
{75:5} তোমাদের শিং উঁচুতে তুলো না আর ঘাড় বাঁকিয়ে কথা বোলো না।’”
{75:6} পূর্ব কি পশ্চিম কিংবা মরুভূমি থেকে কেউ রক্ষা করতে আসে না;
{75:7} কিন্তু আল্লাহ্‌ বিচার করেন; তিনি একজনকে নীচে নামান ও আর একজনকে উপরে তোলেন।
{75:8} মাবুদের হাতে একটা পেয়ালা আছে, তাতে ফেনিয়ে ওঠা মসলা মিশানো আংগুর-রস রয়েছে। তিনি সেই পেয়ালা থেকে ঢেলে দেন; দুনিয়ার সব দুষ্ট লোককে তার তলানি পর্যন্ত খেতেই হবে।
{75:9} কিন্তু আমি চিরদিন মাবুদ সম্বন্ধে প্রচার করব আর ইয়াকুবের আল্লাহ্‌র উদ্দেশে প্রশংসা-কাওয়ালী গাইব।
{75:10} আমি দুষ্টদের সমস্ত শিং কেটে ফেলে দেব, কিন্তু আল্লাহ্‌ভক্তদের শিং উঁচুতে তোলা হবে।
{76:1} এহুদা-রাজ্যে সকলেই আল্লাহ্‌র কথা জানে; ইসরাইল-রাজ্যে তাঁর নাম মহান।
{76:2} জেরুজালেমে তাঁর আবাস-তাম্বু আর সিয়োনে তাঁর বাসস্থান আছে।
{76:3} তিনি সেখানে সব জ্বলন্ত তীর ভেংগে ফেলেছেন, ভেংগে ফেলেছেন ঢাল, তলোয়ার আর যুদ্ধের অস্ত্রশস্ত্র। [সেলা]
{76:4} তুমি নূরে কেমন নূরানী! শিকারে ভরা পাহাড় থেকে তোমার ফিরে আসা কেমন মহিমাপূর্ণ!
{76:5} সাহসী যোদ্ধাদের লুটপাট করা হয়েছে, তারা শেষ ঘুমে ঢলে পড়েছে; কোন যোদ্ধার হাতে আর শক্তি ছিল না।
{76:6} হে ইয়াকুবের আল্লাহ্‌, ঘোড়া আর রথচালকেরা তোমার ধমক খেয়ে গভীর ঘুমে ঢলে পড়েছে।
{76:7} তুমি, তুমিই খুব ভয়ানক; তোমার রাগ জেগে উঠলে কে তোমার সামনে দাঁড়াতে পারে?
{76:8} বেহেশত থেকে তুমি তোমার বিচারের রায় শোনালে; হে আল্লাহ্‌, তুমি উঠলে বিচার করার
{76:9} জন্য এবং দুনিয়ার অত্যাচারিত লোকদের রক্ষা করার জন্য; তাতে দুনিয়া ভয়ে নীরব হল। [সেলা]
{76:10} অবশ্যই মানুষের রাগের ফলে তোমার প্রশংসা হয়; সেই রাগের বাকী অংশ দিয়ে তুমি নিজেকে সাজাও।
{76:11} তোমরা তোমাদের মাবুদ আল্লাহ্‌র কাছে মানত কর আর তা পূরণ কর। যিনি ভয়ের পাত্র তাঁর উদ্দেশে চারদিকের দেশ থেকে লোকে উপহার আনুক।
{76:12} শাসনকর্তাদের সাহস তিনিই দমিয়ে দেন; দুনিয়ার বাদশাহ্‌রা তাঁকে ভয় করে।
{77:1} আমি চিৎকার করে আল্লাহ্‌র কাছে কাঁদছি; আমি আল্লাহ্‌র কাছে চিৎকার করছি যেন তিনি তা শুনে জবাব দেন।
{77:2} বিপদের দিনে আমি মালিককে ডাকলাম; রাতের বেলা আমার হাত দু’টা আল্লাহ্‌র দিকে বাড়ানোই থাকত, আমি ক্লান্ত হতাম না; আমার অন্তর সান্ত্বনা পেত না।
{77:3} আমি যখন আল্লাহ্‌র কথা ভাবতাম তখন দুঃখে কোঁকাতাম; ভাবতে ভাবতে আমি নিরাশ হয়ে পড়তাম। [সেলা]
{77:4} তুমিই আমার চোখের পাতা খোলা রাখতে; আমি খুব অস্থির হয়ে পড়তাম, তাই কথাও বলতে পারতাম না।
{77:5} অনেক পুরানো দিনের কথা আমি ভাবতাম, ভাবতাম অনেক অনেক বছর আগেকার কথা।
{77:6} রাতের বেলায় আমার সব কাওয়ালীর কথা আমার মনে পড়ত; আমি অন্তরে গভীরভাবে চিন্তা করতাম আর মনে মনে প্রশ্ন করতাম-
{77:7} মালিক কি চিরদিনের জন্য আমাদের ত্যাগ করেছেন? তিনি কি আমাদের আর কখনও রহমত করবেন না?
{77:8} তাঁর অটল মহব্বত কি চিরদিনের জন্য শেষ হয়ে গেল? তাঁর ওয়াদাও কি চিরকালের জন্য বিফল হয়ে গেল?
{77:9} আল্লাহ্‌ কি রহমত করতে ভুলে গেলেন? তিনি কি রাগে তাঁর মমতা বন্ধ করে দিলেন? [সেলা]
{77:10} আমি বললাম, “এটাই আমার দুঃখ যে, আল্লাহ্‌তা’লার ডান হাতখানা বদলে গেছে।”
{77:11} মাবুদের সব কাজের কথা আমি মনে করব; হ্যাঁ, মনে করব পুরানো দিনে তোমার করা কুদরতি কাজের কথা।
{77:12} তোমার সমস্ত কাজের বিষয়ে আমি ধ্যান করব; তোমার সব কাজের কথা ভেবে দেখব।
{77:13} হে আল্লাহ্‌, তোমার চলার পথ পবিত্র; আমাদের আল্লাহ্‌র মত মহান কি কোন দেবতা আছে?
{77:14} তুমিই সেই আল্লাহ্‌ যিনি কুদরতি দেখিয়ে থাকেন; সব জাতির মধ্যে তোমার শক্তির পরিচয় তুমি দিয়েছ।
{77:15} তুমি তোমার বান্দা ইয়াকুব ও ইউসুফের বংশধরদের তোমার শক্ত হাতে মুক্ত করেছ। [সেলা]
{77:16} হে আল্লাহ্‌, সাগরের পানি তোমাকে দেখেছিল; তোমাকে দেখে পানি অস্থির হয়ে উঠল, তার গভীর তলা পর্যন্ত কেঁপে উঠল।
{77:17} মেঘ পানি ঢেলে দিল, আকাশে বাজের গর্জন হল; তোমার বিদ্যুতের তীর এখানে ওখানে চম্‌কাতে লাগল।
{77:18} ঘূর্ণিঝড়ে তোমার বাজের শব্দ শোনা গেল, তোমার বিদ্যুতের ঝলক্‌ দুনিয়া আলোময় করল; দুনিয়া কাঁপল ও টলমল করে উঠল।
{77:19} সাগরের মধ্য দিয়ে তুমি পথ করে দিলে, গভীর পানির মধ্য দিয়ে তুমি পথ করে দিলে, কিন্তু তোমার পায়ের চিহ্ন সেখানে দেখা যায় নি।
{77:20} মূসা ও হারুনকে দিয়ে ভেড়ার পালের মত করে তুমি তোমার বান্দাদের চালিয়ে নিয়ে গিয়েছিলে।
{78:1} হে আমার জাতির লোকেরা, আমার উপদেশ শোন; আমার মুখের কথায় কান দাও।
{78:2} শিক্ষা-ভরা উদাহরণের মধ্য দিয়ে আমি মুখ খুলব; আমি পুরানো দিনের গভীর বিষয় নিয়ে কথা বলব।
{78:3} এই সব কথা আমরা শুনেছি আর জেনেছি, আমাদের পূর্বপুরুষেরা আমাদের কাছে বলে গেছেন।
{78:4} তাঁদের বংশধরদের কাছে আমরা তা গোপন রাখব না; আমরা পরের বংশধরদের কাছে মাবুদের গৌরবপূর্ণ কাজের কথা বলব; তাঁর শক্তির কথা আর তিনি যে সব কুদরতি দেখিয়েছেন সেই সব কথা বলব।
{78:5} তিনি ইয়াকুবের বংশের উপর তাঁর হুকুম জারি করেছেন, ইসরাইল জাতির জন্য তাঁর শরীয়ত স্থাপন করেছেন; সেই শরীয়ত তাদের ছেলেমেয়েদের শিক্ষা দিতে তিনি আমাদের পূর্বপুরুষদের হুকুম দিয়েছেন,
{78:6} যাতে পরের বংশধরেরা, যারা এখনও জন্মগ্রহণ করে নি তারা সেগুলো জানতে পারে আর তাদের সন্তানদের কাছে তা বলতে পারে।
{78:7} তাহলে তারা আল্লাহ্‌র উপরে ভরসা করবে; তাঁর কাজগুলো তারা ভুলে যাবে না বরং তাঁর হুকুমগুলো পালন করবে।
{78:8} এতে তাদের পূর্বপুরুষদের মত তারা একগুঁয়ে ও বিদ্রোহী হবে না; সেই পূর্বপুরুষদের অন্তর আল্লাহ্‌র প্রতি অটল ছিল না আর মনও বিশ্বস্ত ছিল না।
{78:9} আফরাহীমের লোকেরা ধনুকধারী হলেও যুদ্ধের দিনে পিছু হটে গিয়েছিল।
{78:10} তারা আল্লাহ্‌র ব্যবস্থা পালন করে নি, তাঁর শরীয়ত মতে চলতে তারা অস্বীকার করেছিল।
{78:11} তিনি যে কি করেছিলেন তা তারা ভুলে গিয়েছিল, ভুলে গিয়েছিল তাঁর অলৌকিক কাজের কথা যা তিনি তাদের দেখিয়েছিলেন।
{78:12} বনি-ইসরাইলদের পূর্বপুরুষদের চোখের সামনে তিনি অলৌকিক চিহ্ন দেখিয়েছিলেন; মিসরে ও সোয়ন এলাকায় তিনি তা দেখিয়েছিলেন।
{78:13} তিনি সাগর দু’ভাগ করে তার মধ্য দিয়ে তাদের নিয়ে গিয়েছিলেন; তিনি পানিকে ঢিবির মত করে দাঁড় করিয়েছিলেন।
{78:14} দিনে মেঘ দিয়ে আর সারা রাত আগুনের আলো দিয়ে তিনি তাদের পথ দেখিয়েছিলেন।
{78:15} মরুভূমিতে পাথর ফাটিয়ে মাটির নীচের পানি থেকে তিনি তাদের অনেক খাবার পানি দিলেন।
{78:16} পাহাড়ের মত পাথর থেকে তিনি পানির স্রোত বের করে আনলেন; সেই পানি তিনি নদীর মত করে বইয়ে দিলেন।
{78:17} কিন্তু তারা তাঁর বিরুদ্ধে গুনাহ্‌ করতেই থাকল; আল্লাহ্‌তা’লার বিরুদ্ধে মরুভূমিতে বিদ্রোহ করল।
{78:18} তাদের ইচ্ছামত খাবার দাবি করে মনে মনে তারা আল্লাহ্‌কে পরীক্ষা করল।
{78:19} তারা আল্লাহ্‌র বিরুদ্ধে এই কথা বলল, “আল্লাহ্‌ কি মরুভূমিতে খাবার দিয়ে টেবিল সাজাতে পারেন?
{78:20} তিনি পাথরে আঘাত করলেন আর তা থেকে উপ্‌চে পড়া পানির স্রোত বেরিয়ে আসল; তাই বলে কি তিনি আমাদের রুটিও দিতে পারেন? তিনি কি তাঁর বান্দাদের জন্য গোশ্‌ত যোগাতে পারেন?”
{78:21} এ কথা শুনে মাবুদ রাগে জ্বলে উঠলেন। ইয়াকুবের বিরুদ্ধে তাঁর অন্তরে আগুন জ্বলে উঠল, ইসরাইলের বিরুদ্ধে তাঁর গজব জেগে উঠল;
{78:22} কারণ আল্লাহ্‌র উপরে তারা ঈমান আনে নি; তিনি যে তাদের উদ্ধার করবেন সেই কথায় তারা ভরসা করে নি।
{78:23} তবুও তিনি উপরে আকাশকে হুকুম দিলেন আর আসমানের দরজা খুলে দিলেন।
{78:24} লোকদের খাবার জন্য তিনি বৃষ্টির মত করে মান্না দিলেন, বেহেশতের শস্য তাদের দিলেন।
{78:25} ফেরেশতার খাবার মানুষ খেল; তারা যত খেতে পারে তত খাবার জিনিসই তিনি তাদের পাঠিয়ে দিলেন।
{78:26} তিনি আকাশ থেকে পূবের বাতাস বহালেন; তিনি নিজের শক্তিতে দক্ষিণের বাতাসকে চালালেন।
{78:27} তিনি ধূলিকণার মত গোশ্‌তের বৃষ্টি দিলেন, সাগর পারের বালুকণার মত পাখীর বৃষ্টি দিলেন।
{78:28} তাদের ছাউনি-এলাকায়, তাদের তাম্বুর চারপাশে তিনি সেগুলোকে পড়তে দিলেন।
{78:29} তারা পেট ভরে তা খেল; তারা যা চেয়েছিল তাদের তিনি তা-ই দিলেন।
{78:30} যে খাবার তারা খেতে চেয়েছিল তা খাওয়া শেষ না হতেই, এমন কি, তা তাদের মুখে থাকতেই
{78:31} আল্লাহ্‌র রাগ তাদের বিরুদ্ধে জেগে উঠল। তাদের কিছু শক্তিশালী যুবকদের তিনি মেরে ফেললেন; ইসরাইলের সেরা লোকদের তিনি তাঁর অধীনে আনলেন।
{78:32} তবুও তারা গুনাহ্‌ করতেই থাকল, তাঁর কুদরতি দেখেও তাঁর উপর ঈমান আনল না।
{78:33} তাই তিনি তাদের দিনগুলো বিফলতায় শেষ করে দিলেন আর বছরগুলো শেষ করে দিলেন ভয়ের মধ্য দিয়ে।
{78:34} তিনি তাদের মেরে ফেলার পর বাকী লোকেরা তাঁর কথা মনে করল; তারা আবার তাঁর দিকে ফিরে আগ্রহের সংগে তাঁকে ডাকল।
{78:35} তাদের মনে পড়ল আল্লাহ্‌ তাদের আশ্রয়-পাহাড়, আল্লাহ্‌তা’লা তাদের মুক্তিদাতা।
{78:36} কিন্তু তারা তখন মুখ দিয়ে ছলনা করল, জিভ্‌ দিয়ে তাঁর কাছে মিথ্যা কথা বলল।
{78:37} তাদের অন্তর তাঁর প্রতি স্থির ছিল না; তাঁর ব্যবস্থার প্রতি তারা বিশ্বস্ত ছিল না।
{78:38} তবুও তিনি মমতায় পূর্ণ বলে তাদের অন্যায় মাফ করলেন, তাদের ধ্বংস করলেন না; তাঁর রাগ তিনি বার বার দমন করলেন, তাঁর সম্পূর্ণ ক্রোধ জ্বলে উঠল না।
{78:39} তিনি ভেবে দেখলেন তারা মানুষ মাত্র, তারা বয়ে যাওয়া বাতাসের মত যা ফিরে আসে না।
{78:40} মরুভূমিতে কতবার তাঁর বিরুদ্ধে তারা বিদ্রোহ করেছে, সেই মরুভূমিতে কতবার তাঁকে দুঃখ দিয়েছে।
{78:41} বার বার তারা আল্লাহ্‌কে পরীক্ষা করেছে, ইসরাইলের আল্লাহ্‌ পাককে কষ্ট দিয়েছে।
{78:42} তারা তাঁর শক্তির কথা মনে রাখে নি; মনে রাখে নি সেই দিনের কথা- যেদিন তিনি শত্রুর হাত থেকে তাদের মুক্ত করেছিলেন,
{78:43} যেদিন মিসরে তিনি চিহ্ন দেখিয়েছিলেন আর অলৌকিক চিহ্ন দেখিয়েছিলেন সোয়ন এলাকায়।
{78:44} সেদিন তাদের সমস্ত নদীর পানি তিনি রক্ত করে দিয়েছিলেন আর সেই পানি তারা খেতে পারে নি।
{78:45} তাদের মধ্যে তিনি ঝাঁকে ঝাঁকে পোকা পাঠালেন, সেগুলো তাদের যেন খেয়ে শেষ করে দিল। তিনি ব্যাঙের দল পাঠিয়ে দিলেন, সেগুলো তাদের সর্বনাশ করল।
{78:46} তাদের শস্য তিনি ফড়িংকে দিলেন আর তাদের ফসল দিলেন পংগপালকে।
{78:47} শিলাবৃষ্টি দিয়ে তাদের আংগুর লতা তিনি নষ্ট করে দিলেন; জমে যাওয়া শিশির দিয়ে ডুমুর গাছ নষ্ট করে দিলেন।
{78:48} তিনি শিলাবৃষ্টির হাতে তাদের গরুর পাল তুলে দিলেন আর বাজ পড়ার হাতে তুলে দিলেন তাদের পশুর পাল।
{78:49} তিনি তাদের বিরুদ্ধে তাঁর জ্বলন্ত উপ্‌চে পড়া ভীষণ রাগ আর দুঃখ-কষ্ট পাঠিয়ে দিলেন; সেগুলো হল ধ্বংসের কাজে নিযুক্ত একদল ফেরেশতা।
{78:50} তাঁর গজব-নাজেল পথের বাধা তিনি দূর করে দিলেন; তিনি মৃত্যু থেকে তাদের রেহাই দেন নি বরং মহামারীর হাতে তাদের তুলে দিলেন।
{78:51} তিনি মিসর দেশের প্রত্যেকটি প্রথম পুরুষ সন্তানকে আঘাত করলেন, আঘাত করলেন হাম-বংশের তাম্বুতে যৌবন শক্তির প্রত্যেকটি প্রথম ফলকে।
{78:52} এর পর তাঁর বান্দাদের তিনি ভেড়ার মত করে বের করে আনলেন, আর মরুভূমির মধ্য দিয়ে ভেড়ার পালের মত করে তাদের পরিচালনা করলেন।
{78:53} তিনি তাদের নিরাপদে নিয়ে আসলেন, তাদের কোন ভয় হল না; কিন্তু সাগর তাদের শত্রুদের গিলে ফেলল।
{78:54} শেষ পর্যন্ত তিনি তাঁর পবিত্র দেশে তাদের নিয়ে আসলেন, নিয়ে আসলেন সেই পাহাড়ী দেশে যে দেশ তাঁর ডান হাতে তিনি দখল করেছিলেন।
{78:55} তাদের সামনে থেকে অন্যান্য জাতিদের তিনি তাড়িয়ে দিলেন, আর সেই জাতিদের জায়গা-জমি তিনি জরীপ করে সম্পত্তি হিসাবে তাদের ভাগ করে দিলেন; তাদের ঘর-দুয়ারে ইসরাইলের গোষ্ঠীদের বাস করালেন।
{78:56} কিন্তু তবুও তারা আল্লাহ্‌তা’লাকে পরীক্ষা করল আর তাঁর বিরুদ্ধে বিদ্রোহ করল; তাঁর হুকুম তারা পালন করল না।
{78:57} তাদের পূর্বপুরুষদের মতই তারা ঠিক পথ থেকে সরে গিয়ে বেঈমানী করল; বেয়াড়া ধনুকের মতই তারা বেঁকে রইল।
{78:58} তারা পাহাড়ের উপরকার বেদীগুলো ব্যবহার করে তাঁর রাগ জাগিয়ে তুলল; খোদাই-করা মূর্তি পূজা করে তাঁর পাওনা এবাদতের আগ্রহ বাড়িয়ে তুলল।
{78:59} এ সব দেখে-শুনে আল্লাহ্‌ রাগ করলেন; তিনি ইসরাইলকে সম্পূর্ণভাবে অগ্রাহ্য করলেন।
{78:60} শীলোতে তাঁর যে আবাস-তাম্বু ছিল তা তিনি ছেড়ে গেলেন; এটা সেই তাম্বু যা তিনি মানুষের মধ্যে স্থাপন করেছিলেন।
{78:61} তাঁর কুদরতের চিহ্ন তিনি বন্দীদশায় পাঠালেন; তাঁর মহিমার চিহ্নটি তাঁর শত্রুদের হাতে দিলেন।
{78:62} তাঁর বান্দাদের তিনি শত্রুর তলোয়ারের হাতে তুলে দিলেন; তাঁর নিজের লোকদের উপর তাঁর গজব নাজেল হল।
{78:63} আগুন তাদের যুবকদের পুড়িয়ে ফেলল; তাদের অবিবাহিতা মেয়েদের জন্য বিয়ের গান হল না।
{78:64} তলোয়ারের আঘাতে তাদের ইমামেরা মারা পড়ল; তাদের বিধবারা শোক প্রকাশ করতে পারল না। b
{78:65} তারপর দীন-দুনিয়ার মালিক যেন ঘুম থেকে জাগলেন; তিনি আংগুর-রসের নেশা কাটিয়ে ওঠা বীরের মত করে জাগলেন।
{78:66} তাঁর শত্রুদের তিনি পিছু হটিয়ে দিলেন; তাদের তিনি স্থায়ী অপমানের মধ্যে ফেললেন।
{78:67} পরে তিনি ইউসুফ-বংশের এলাকা অগ্রাহ্য করলেন, আফরাহীম-গোষ্ঠীর এলাকা বেছে নিলেন না;
{78:68} কিন্তু বেছে নিলেন এহুদা-গোষ্ঠীর এলাকা- সেই সিয়োন পাহাড় যাকে তিনি ভালবাসতেন।
{78:69} সেখানে তাঁর পবিত্র ঘরটি তিনি উঁচু করে তৈরী করলেন, তা ছিল যেন আসমান ছোঁয়া; তিনি তা দুনিয়ার মত স্থায়ীভাবে স্থাপন করলেন।
{78:70} তিনি তাঁর গোলাম দাউদকে বেছে নিলেন, নিলেন তাঁকে ভেড়ার খোঁয়াড় থেকে;
{78:71} তাঁকে দুধ দেওয়া ভেড়ীদের দেখাশোনা করার কাজ থেকে নিয়ে আসলেন, যেন তিনি মালিকের বান্দাদের, অর্থাৎ ইয়াকুবের বংশকে, যারা তাঁর সম্পত্তি সেই ইসরাইল জাতিকে চরাতে পারেন।
{78:72} দাউদ তাঁর দিলের সততা অনুসারে তাদের পালন করলেন; তিনি তাদের বুদ্ধি-বিবেচনার সংগে চালিয়ে নিলেন।
{79:1} হে আল্লাহ্‌, অন্য জাতিরা তোমার সম্পত্তি আক্রমণ করেছে, তারা সেখানে ঢুকে পড়েছে; তোমার পবিত্র ঘরটা তারা নাপাক করেছে; জেরুজালেমকে তারা ধ্বংসের স্তূপ করেছে।
{79:2} তোমার গোলামদের লাশগুলো তারা আকাশের পাখীদের খেতে দিয়েছে; তোমার ভক্তদের লাশের গোশ্‌ত দুনিয়ার পশুদের দিয়েছে।
{79:3} জেরুজালেমের চারদিকে তারা পানির মত করে তাদের রক্ত ঢেলে দিয়েছে; তাদের দাফন করবার কেউ নেই।
{79:4} প্রতিবেশী জাতিদের কাছে আমরা নিন্দার পাত্র হয়েছি, আমাদের চারপাশের লোকদের কাছে হাসি-তামাশার খোরাক হয়েছি।
{79:5} হে মাবুদ, আর কতকাল? তুমি কি চিরকালই রেগে থাকবে? আর কতদিন তোমার পাওনা এবাদত না পাওয়ার জ্বালা আগুনের মত জ্বলতে থাকবে?
{79:6} যারা তোমাকে মেনে নেয় না সেই সব জাতির উপর তোমার গজব নাজেল কর, নাজেল কর সেই সব রাজ্যগুলোর উপর যারা তোমার এবাদত করে না;
{79:7} কারণ তারাই ইয়াকুবের বংশকে যেন শেষ করে ফেলেছে, তার বাসস্থান ধ্বংস করেছে।
{79:8} পূর্বপুরুষদের অন্যায় তুমি আমাদের বিরুদ্ধে ধোরো না; তুমি শীঘ্র তোমার মমতা আমাদের দেখাও, কারণ আমরা সব দিক থেকে কাতর হয়ে পড়েছি।
{79:9} হে আমাদের উদ্ধারকর্তা আল্লাহ্‌, তোমার গৌরবের জন্য তুমি আমাদের সাহায্য কর; তোমার সুনাম রক্ষার জন্য আমাদের উদ্ধার কর আর আমাদের গুনাহ্‌ মাফ কর।
{79:10} অন্য জাতিরা কেন বলবে, “কোথায় গেল ওদের আল্লাহ্‌?” তুমি আমাদের সামনেই তাদের জানিয়ে দাও যে, তোমার গোলামদের রক্তপাতের শোধ তুমি নেবেই।
{79:11} বন্দীদের কাত্‌রানি তোমার কানে পৌঁছাক; যাদের উপর মৃত্যুর রায় দেওয়া হয়েছে তোমার মহাশক্তিতে তুমি তাদের বাঁচাও।
{79:12} হে মালিক, আমাদের প্রতিবেশী জাতিরা যেভাবে তোমাকে গাল-মন্দ করেছে, তার সাতগুণ শাস্তি তুমি তাদের ফিরিয়ে দাও।
{79:13} তাহলে আমরা, তোমার বান্দারা, যারা তোমার চারণ ভূমির ভেড়া, চিরকাল তোমাকে কৃতজ্ঞতা জানাব আর বংশের পর বংশ ধরে তোমার প্রশংসা করব।
{80:1} হে ইসরাইলের পালক, তুমি আমাদের কথায় কান দাও; তুমি ইউসুফের বংশকে ভেড়ার পালের মত করে চালিয়ে নি"ছ। তুমি কারুবীদের উপরে আছ, তোমার নূর তুমি ছড়িয়ে দাও।
{80:2} তুমি আফরাহীম, বিন্‌ইয়ামীন ও মানশা-গোষ্ঠীর সামনে তোমার শক্তিকে জাগিয়ে তোল আর আমাদের উদ্ধার করতে এস।
{80:3} হে আল্লাহ্‌, তুমি আগের অবস্থায় আমাদের ফিরিয়ে নিয়ে যাও; তোমার রহমত আলোর মত করে আমাদের উপর পড়ুক, আমরা তাতে উদ্ধার পাব।
{80:4} হে মাবুদ আল্লাহ্‌ রাব্বুল আলামীন, তোমার বান্দাদের মুনাজাতে আর কতকাল তুমি রেগে থাকবে?
{80:5} খাবার জিনিস হিসাবে তুমি চোখের পানি তাদের খেতে দিয়েছ আর প্রচুর চোখের পানি পান করিয়েছ।
{80:6} তুমি এমন করেছ যাতে প্রতিবেশী জাতিরা আমাদের নিয়ে ঝগড়া-বিবাদ করে। আমাদের শত্রুরা আমাদের নিয়ে নিজেদের মধ্যে হাসি-তামাশার করে।
{80:7} হে আল্লাহ্‌ রাব্বুল আলামীন, আমাদের তুমি আগের অবস্থায় ফিরিয়ে নিয়ে যাও; তোমার রহমত আলোর মত করে আমাদের উপর পড়ুক, আমরা তাতে উদ্ধার পাব।
{80:8} তুমি একটা আংগুর লতার মত মিসর দেশ থেকে আমাদের আনলে; অন্যান্য জাতিদের তাড়িয়ে দিয়ে তুমি সেটা লাগালে।
{80:9} তুমি তার জন্য জমি পরিষ্কার করলে; তার শিকড় মাটিতে বসে সারা দেশ ছেয়ে গেল।
{80:10} তার ছায়ায় পাহাড়-পর্বত ঢেকে গেল; তার ডালপালা বড় বড় এরস গাছগুলো ঢেকে ফেলল।
{80:11} সাগর পর্যন্ত সে তার ডালপালা আর ফোরাত নদী পর্যন্ত তার নতুন নতুন ডাল ছড়িয়ে দিল।
{80:12} কেন তার রক্ষা-দেয়াল তুমি ভেংগে দিলে, যার জন্য যারা তার পাশ দিয়ে যায় তারাই তার ফল ছেঁড়ে?
{80:13} বনের শুয়োর এসে তা খেয়ে ফেলে; মাঠের প্রাণীরাও তা খায়।
{80:14} হে আল্লাহ্‌ রাব্বুল আলামীন, তুমি ফিরে এস; বেহেশত থেকে তুমি চেয়ে দেখ আর এই আংগুর লতার দেখাশোনা কর,
{80:15} যে চারাগাছকে তুমি নিজের হাতে লাগিয়েছ, যার ডাল তোমার নিজের জন্য তুমি শক্তিশালী করেছ;
{80:16} সেই গাছ আগুনে পুড়ে গেছে, তা কেটে ফেলা হয়েছে; তোমার বান্দারা তোমার বকুনি খেয়ে শেষ হয়ে যাচ্ছে।
{80:17} তোমার বেছে নেওয়া লোকের উপর তুমি হাত রাখ; হাত রাখ সেই মানুষের উপর যাকে তুমি নিজের জন্য শক্তিশালী করেছ।
{80:18} তাহলে আমরা আর তোমার কাছ থেকে ফিরে যাব না; তুমি আবার আমাদের জীবিত করে তোল, আমরা তোমার এবাদত করব।
{80:19} হে মাবুদ আল্লাহ্‌ রাব্বুল আলামীন, তুমি আগের অবস্থায় আমাদের ফিরিয়ে নিয়ে যাও; তোমার রহমত আলোর মত করে আমাদের উপর পড়ুক, আমরা তাতে উদ্ধার পাব।
{81:1} আল্লাহ্‌, যিনি আমাদের শক্তি, তোমরা তাঁর উদ্দেশে আনন্দের ধ্বনি কর; ইয়াকুবের আল্লাহ্‌র উদ্দেশে জয়ের ধ্বনি কর।
{81:2} কাওয়ালী শুরু কর, খঞ্জনি বাজাও; বাজাও মধুর বীণা আর সুরবাহার।
{81:3} আমাদের ঈদের দিন অমাবস্যায় আর পূর্ণিমায় শিংগা বাজাও;
{81:4} ওটাই ইসরাইলের নিয়ম, ইয়াকুবের আল্লাহ্‌র আইন।
{81:5} যখন তিনি শাস্তি দেবার জন্য মিসর দেশের বিরুদ্ধে বের হলেন তখন ইউসুফ-বংশের জন্য তিনি এই ঈদ সাক্ষ্য হিসাবে স্থাপন করলেন। আমি এমন একটা বাণী শুনলাম যা আগে বুঝি নি।
{81:6} মাবুদ বললেন, “আমি তার কাঁধ থেকে বোঝা সরিয়ে দিলাম; ঝুড়ি বওয়া থেকে সে রেহাই পেল।
{81:7} বিপদে পড়ে তুমি আমাকে ডাকলে আর আমি তোমাকে উদ্ধার করলাম; বাজ পড়ার শব্দের আড়াল থেকে আমি তোমাকে জবাব দিলাম; মরীবার পানির কাছে আমি তোমাকে পরীক্ষায় ফেললাম। [সেলা]
{81:8} হে আমার বান্দারা, তোমরা আমার সাবধান বাণী শোন; হে বনি-ইসরাইলরা, আমার একান্ত ইচ্ছা যে, তোমরা আমার কথায় কান দাও।
{81:9} কোন দেব-দেবী তোমাদের না থাকুক; অন্য কোন জাতির দেবতারও যেন তোমরা পূজা না কর।
{81:10} আমিই আল্লাহ্‌, তোমাদের মাবুদ; আমিই মিসর দেশ থেকে তোমাদের বের করে এনেছি। তোমরা বড় করে মুখ খোল, আমি তা ভরে দেব।
{81:11} কিন্তু আমার বান্দারা আমার কথায় কান দিল না; ইসরাইল আমার বাধ্য হতে রাজী হল না।
{81:12} সেইজন্য আমি তাদের একগুঁয়ে দিলের হাতেই ফেলে রাখলাম, যাতে তারা নিজেদের ইচ্ছামত চলে।
{81:13} হায়, যদি আমার বান্দারা কেবল আমার বাধ্য থাকত, যদি ইসরাইল আমার পথে চলত,
{81:14} তবে শীঘ্রই আমি তাদের শত্রুদের দমন করতাম, তাদের শত্রুদের বিরুদ্ধে আমার হাত তুলতাম।
{81:15} “শত্রুরা আমার সামনে নত হতে বাধ্য হবে, তাদের শাস্তি হবে চিরকাল স্থায়ী।
{81:16} কিন্তু ইসরাইলকে আমি সবচেয়ে ভাল গম খেতে দেব; সত্যিই আমি তাদের তৃপ্ত করব সেই মধু দিয়ে যা পাহাড়ের ফাটলে পাওয়া যায়।”
{82:1} আল্লাহ্‌ তাঁর বিচার-সভার মধ্যে দাঁড়িয়েছেন; তিনি শাসনকর্তাদের মাঝখানে থেকে তাদের বিচার করে হুকুম দিচ্ছেন:
{82:2} “আর কতকাল তোমরা অন্যায়ের শাসন চালাবে? কতকাল দুষ্টদের পক্ষে থাকবে? [সেলা]
{82:3} তোমরা গরীব ও এতিমদের প্রতি ন্যায়বিচার কর, দুঃখী ও অভাবীদের ন্যায্য অধিকার রক্ষা কর,
{82:4} গরীব ও কাংগালদের বাঁচাও; দুষ্টদের হাত থেকে তাদের রক্ষা কর।”
{82:5} শাসনকর্তাদের জ্ঞান ও বিচারবুদ্ধি বলে কিছু নেই, তারা অন্ধকারে ঘুরে বেড়াচ্ছে; দুনিয়া-সংসারের সব ভিত্তি টলমল করছে।
{82:6} আমি বলেছিলাম, “তোমরা যেন আল্লাহ্‌, তোমরা সবাই আল্লাহ্‌তা’লার সন্তান।
{82:7} কিন্তু তবুও তোমরা মানুষের মতই মরবে; অন্যান্য শাসনকর্তাদের মতই তোমাদের পতন হবে।”
{82:8} হে আল্লাহ্‌, তুমি ওঠো, দুনিয়ার বিচার কর, কারণ সমস্ত জাতিই তোমার অধিকারে আছে।
{83:1} হে আল্লাহ্‌, তুমি চুপ করে বসে থেকো না; হে আল্লাহ্‌, তুমি মুখ বন্ধ করে রেখো না, সাড়া দাও।
{83:2} দেখ, কেমন করে তোমার শত্রুরা গর্জন করছে আর যারা তোমাকে ঘৃণা করে তারা গর্বের সংগে মাথা উঁচু করেছে।
{83:3} তোমার বান্দাদের বিরুদ্ধে তারা পরামর্শ করছে, তুমি যাদের রক্ষা করছ তাদের বিরুদ্ধে ষড়যন্ত্র করছে।
{83:4} তারা বলছে, “চল, আমরা জাতি হিসাবে ওদের শেষ করে দিই, যেন ইসরাইলের নাম আর কারও মনে না থাকে।”
{83:5} তারা এক হয়ে ষড়যন্ত্র করছে; যারা তোমার বিরুদ্ধে চুক্তি করেছে তারা হল-
{83:6} তাম্বুবাসী ইদোমীয়রা, ইসমাইলীয়রা, মোয়াবীয়রা ও হাজেরীয়রা,
{83:7} গবালীয়রা, অম্মোনীয়রা, আমালেকীয়রা আর টায়ার-বাসীদের সংগে ফিলিস্তিনীরা;
{83:8} এমন কি, আশেরিয়রাও তাদের সংগে যোগ দিয়েছে আর লুতের বংশধরদের ডান হাত হয়েছে। [সেলা]
{83:9} তুমি মাদিয়ানীয়দের প্রতি যা করেছিলে, কীশোন নদীর ধারে সীষরা আর যাবীনের প্রতি যা করেছিলে, এদের প্রতি তা-ই কর।
{83:10} সীষরা আর যাবীন ঐন্‌দোরে ধ্বংস হয়ে গিয়েছিল; তারা জমির উপরে গোবরের মত পড়ে ছিল।
{83:11} তাদের উঁচু পদের লোকদের দশা তুমি ওরেব ও সেবের মত কর; তাদের সব শাসনকর্তাদের দশা সেবহ ও সল্‌মুন্নের মত কর।
{83:12} ঐ সব শত্রুরা বলেছিল, “এস, আমরা আল্লাহ্‌র দেওয়া দেশটা দখল করে নিই।”
{83:13} হে আমার আল্লাহ্‌, তুমি তাদের বাতাসে উড়ে যাওয়া শুকনা গাছের মত কর, বাতাসের মুখে তুষের মত কর।
{83:14} বনে আগুন লাগলে যেমন গাছের পর গাছ পুড়িয়ে দেয় আর আগুনের শিখা পাহাড়ের পর পাহাড় জ্বালিয়ে দেয়,
{83:15} তেমনি করে তোমার ঝড় দিয়ে তুমি তাদের তাড়া কর; তোমার ভয়ংকর ঝড় দিয়ে ভীষণ ভয় ধরিয়ে দাও।
{83:16} তুমি লজ্জা দিয়ে তাদের মুখ ঢেকে দাও, যাতে হে মাবুদ, তারা তোমাকে ডাকে।
{83:17} তারা চিরকালের জন্য লজ্জিত হোক ও ভীষণ ভয় পাক; তারা অসম্মানের সংগে ধ্বংস হয়ে যাক।
{83:18} তারা যেন জানতে পারে যে, তোমার নাম মাবুদ, হ্যাঁ, কেবল তুমিই সারা দুনিয়ার আল্লাহ্‌তা’লা।
{84:1} হে আল্লাহ্‌ রাব্বুল আলামীন, কি সুন্দর তোমার বাসস্থান!
{84:2} আমার প্রাণ মাবুদের ঘরের উঠানগুলো দেখবার জন্য আকুল হয়ে উঠেছে, আর সেজন্য আমার প্রাণ যেন বেরিয়ে যাচ্ছে; জীবন্ত আল্লাহ্‌র জন্য আমার দেহ ও মন আনন্দে চিৎকার করছে।
{84:3} হে আল্লাহ্‌ রাব্বুল আলামীন, আমার বাদশাহ্‌, আমার মাবুদ, তোমার কোরবানগাহের কাছে চড়াই পাখী ঘর পেয়েছে, খঞ্জন পাখীও বাচ্চা রাখবার বাসা পেয়েছে।
{84:4} ধন্য তারা, যারা তোমার ঘরে থাকে; তারা সব সময় তোমার প্রশংসা করে। [সেলা]
{84:5} ধন্য তারা, যারা তোমার কাছ থেকে শক্তি পায়। ধন্য তারা, যাদের অন্তরে সিয়োনে যাবার পথের চিন্তা রয়েছে।
{84:6} বাকা-উপত্যকার মধ্য দিয়ে যাবার সময় তারা জায়গাটাকে ঝর্ণার স্থান করে তোলে; প্রথম বর্ষার বৃষ্টি সেই জায়গাটাকে দোয়ায় ভরে দেয়।
{84:7} যাওয়ার পথে তারা শক্তির উপরে শক্তি পায়; তারা প্রত্যেকে সিয়োনে আল্লাহ্‌র সামনে গিয়ে উপস্থিত হয়।
{84:8} হে মাবুদ, আল্লাহ্‌ রাব্বুল আলামীন, আমার মুনাজাত শোন; হে ইয়াকুবের আল্লাহ্‌, আমার কথায় কান দাও। [সেলা]
{84:9} হে আল্লাহ্‌, আমাদের ঢালকে দেখ; তোমার এই অভিষিক্ত বান্দার উপর তোমার দয়ার চোখ রাখ।
{84:10} অন্য জায়গায় হাজার দিন কাটানোর চেয়ে তোমার ঘরের উঠানগুলোতে একটা দিন কাটানো অনেক ভাল; দুষ্ট লোকদের তাম্বুর মধ্যে বাস করার চেয়ে বরং আমার আল্লাহ্‌র ঘরের দরজার চৌকাঠের কাছে দাঁড়িয়ে থাকা অনেক ভাল।
{84:11} সত্যি মাবুদ আল্লাহ্‌ই সূর্য ও ঢালের মত; তিনি রহমত ও গৌরব দান করেন। যারা সৎ ভাবে চলে তাদের কোন ভাল জিনিস দিতে তিনি অস্বীকার করেন না।
{84:12} হে আল্লাহ্‌ রাব্বুল আলামীন, ধন্য সে, যে তোমার উপর ভরসা করে।
{85:1} হে মাবুদ, তোমার দেশের প্রতি তুমি রহমত দেখিয়েছ; তুমি ইয়াকুবকে তার বন্দীদশা থেকে ফিরিয়ে এনেছ।
{85:2} তোমার বান্দাদের অন্যায় তুমি মাফ করেছ; তুমি তাদের সব গুনাহ্‌ ঢেকে দিয়েছ। [সেলা]
{85:3} তোমার সমস্ত উপ্‌চে পড়া রাগ তুমি দূর করে দিয়েছ আর তোমার জ্বলন্ত গজব থেকে ফিরেছ।
{85:4} হে আমাদের উদ্ধারকর্তা আল্লাহ্‌, তুমি আমাদের আগের অবস্থায় ফিরিয়ে আন; আমাদের প্রতি তোমার রাগ তুমি থামাও।
{85:5} চিরকাল কি তুমি আমাদের উপর তোমার রাগ বজায় রাখবে? বংশের পর বংশ ধরে কি তুমি রাগ করেই থাকবে?
{85:6} তোমার বান্দারা যাতে তোমাকে নিয়েই আনন্দিত হতে পারে সেজন্য কি তুমি তাদের আবার জীবিত করে তুলবে না?
{85:7} হে মাবুদ, তোমার অটল মহব্বত তুমি আমাদের দেখাও আর আমাদের উদ্ধার কর।
{85:8} মাবুদ আল্লাহ্‌ যা বলবেন আমি তা শুনব; তাঁর বান্দাদের কাছে, তাঁর ভক্তদের কাছে তিনি শান্তির কথা বলবেন; কিন্তু তারা যেন আর বোকামির দিকে না ফেরে।
{85:9} যারা তাঁকে ভয় করে সত্যিই তাঁর উদ্ধার করার সময় তাদের কাছে এসে গেছে; এতে তাঁর মহিমা আমাদের দেশে বাস করবে।
{85:10} অটল মহব্বত ও বিশ্বস্ততার মিলন ঘটবে; ন্যায় এবং শান্তি একে অন্যকে চুম্বন করবে।
{85:11} দেশের মাটি থেকে বিশ্বস্ততা গজিয়ে উঠবে; বেহেশত থেকে ন্যায় নীচে তাকিয়ে দেখবে।
{85:12} যা ভাল মাবুদ সত্যিই তা দেবেন, আর আমাদের দেশ ফসল দান করবে।
{85:13} ন্যায় তাঁর আগে আগে চলবে; সে তাঁরই পায়ের চিহ্নে চলার পথ গড়ে দেবে।
{86:1} হে মাবুদ, আমার কথায় কান দাও আর আমাকে জবাব দাও, কারণ আমি দুঃখী আর অভাবী।
{86:2} আমার প্রাণ বাঁচাও, কারণ আমি তোমার ভক্ত; হে আমার আল্লাহ্‌, যে গোলাম তোমার উপর ভরসা করছে তাকে তুমি রক্ষা কর।
{86:3} হে মালিক, আমার প্রতি রহমত কর, কারণ আমি সারা দিন তোমাকেই ডাকি।
{86:4} তোমার গোলামের মনে আনন্দ দাও, কারণ হে মালিক, আমার অন্তর আমি তোমার দিকেই তুলে ধরছি।
{86:5} হে মালিক, তুমি মেহেরবান ও মাফদানকারী; যারা তোমাকে ডাকে তাদের প্রতি তুমি মহব্বতে ভরপুর।
{86:6} হে মাবুদ, আমার মুনাজাতে কান দাও; আমার মিনতির কান্না তুমি শোন।
{86:7} বিপদের দিনে আমি তোমাকে ডাকব, কারণ তুমি আমাকে জবাব দেবে।
{86:8} হে মালিক, দেবতাদের মধ্যে তোমার মত কেউ নেই; তোমার কাজের সংগে অন্য কোন কাজের তুলনা হয় না।
{86:9} হে মালিক, তোমার সৃষ্ট সমস্ত জাতি এসে তোমার সামনে সেজদা করবে; তারা তোমার গুণগান করবে।
{86:10} তুমি মহান আর অলৌকিক চিহ্ন দেখিয়ে থাক; একমাত্র তুমিই আল্লাহ্‌।
{86:11} হে মাবুদ, তোমার পথ সম্বন্ধে আমাকে শিক্ষা দাও, যাতে আমি তোমার সত্যে চলতে পারি; তোমাকে ভয় করার জন্য আমার দোটানা অন্তরকে তুমি এক কর।
{86:12} হে আল্লাহ্‌, আমার মালিক, আমি সমস্ত দিল দিয়ে তোমার প্রশংসা করব; চিরকাল তোমার গুণগান করব।
{86:13} আমার প্রতি তোমার অটল মহব্বতের সীমা নেই; কবরের সবচেয়ে নীচু জায়গা থেকে তুমি আমার প্রাণ রক্ষা করেছ।
{86:14} হে আল্লাহ্‌, অহংকারীরা আমার বিরুদ্ধে দাঁড়িয়েছে; জুলুমবাজের দল আমার প্রাণ নেবার চেষ্টা করছে। তোমার প্রতি সেই লোকদের কোন ভয় নেই।
{86:15} কিন্তু হে মালিক, তুমি মমতায় পূর্ণ দয়াময় আল্লাহ্‌; তুমি সহজে রেগে উঠ না, তোমার অটল মহব্বত ও বিশ্বস্ততার সীমা নেই।
{86:16} তুমি আমার দিকে ফেরো এবং আমাকে দয়া কর; তোমার গোলামকে তোমার শক্তি দান কর; তোমার বাঁদীর ছেলেকে রক্ষা কর।
{86:17} তোমার মেহেরবানীর ইচ্ছার প্রমাণ আমাকে দেখাও, যাতে আমাকে যারা ঘৃণা করে তারা তা দেখে লজ্জা পায়; কারণ হে মাবুদ, তুমিই আমাকে সাহায্য করেছ আর সান্ত্বনা দিয়েছ।
{87:1} মাবুদ পবিত্র পাহাড়শ্রেণীর উপরে তাঁর শহর স্থাপন করেছেন।
{87:2} ইয়াকুব-বংশের অন্য সব বাসস্থানের চেয়ে তিনি সিয়োনের দরজাগুলো ভালবাসেন।
{87:3} হে আল্লাহ্‌র শহর, তোমার সম্বন্ধে অনেক গৌরবের কথা বলা হয়েছে। [সেলা]
{87:4} মাবুদ বলছেন, “যারা আমাকে সত্যিই জানে তাদের বিষয় বলার সময় আমি রহব ও ব্যাবিলনের কথা বলব, আর ঐ যে ফিলিস্তীন, টায়ার ও ইথিওপিয়া, তাদের কথাও বলব, ‘এরা প্রত্যেকেই যেন সিয়োনে জন্মেছে।’”
{87:5} আর সিয়োনের ব্যাপারে বলা হবে, “বিভিন্ন জাতির লোক তার মধ্যে জন্মেছে; আল্লাহ্‌তা’লা নিজেই সিয়োনকে তুলে ধরবেন।”
{87:6} মাবুদ জাতির তালিকা করার সময় এই কথা বলবেন, “এ সিয়োনে জন্মেছে।” [সেলা]
{87:7} যারা গাইবে ও যারা নাচবে তারা বলবে, “আমার সব আনন্দের ঝর্ণা তোমারই মধ্যে রয়েছে।”
{88:1} হে আল্লাহ্‌, আমার উদ্ধারকর্তা মাবুদ, আমি দিনরাত তোমার কাছে ফরিয়াদ জানাচ্ছি।
{88:2} তোমার সামনে আমার মুনাজাত উপস্থিত হোক; তুমি আমার ফরিয়াদ শোন;
{88:3} কারণ আমার অন্তর দুঃখে ভরা; আমার প্রাণ প্রায় কবরের কাছে চলে গেছে।
{88:4} যারা কবরে যাবে তাদের মধ্যেই আমাকে ধরা হয়েছে; শক্তিশালী হয়েও যে শক্তিহীন হয়ে পড়েছে আমি তারই মত হয়েছি।
{88:5} আমাকে যেন মৃতদের মধ্যে ফেলে রাখা হয়েছে; আমি মেরে ফেলা, কবরে শুয়ে থাকা লোকদের মতই হয়েছি, যাদের কথা তুমি আর মনেও কর না, যারা তোমার সাহায্য থেকে বিচ্ছিন্ন হয়ে গেছে।
{88:6} তুমি আমাকে কবরের সবচেয়ে নীচু জায়গায় রেখেছ, রেখেছ অন্ধকারময় গভীর জায়গায়।
{88:7} তোমার রাগ আমার উপরে চেপে বসে আছে; তোমার সমস্ত গজবের ঢেউ দিয়ে তুমি আমাকে তলিয়ে দিচ্ছ। [সেলা]
{88:8} আমার নিজের লোকদের আমার কাছ থেকে তুমি সরিয়ে নিয়েছ; তাদের কাছে তুমি আমাকে ঘৃণার জিনিস করে তুলেছ। আমি আট্‌কা পড়ে গেছি, বেরিয়ে আসতে পারছি না;
{88:9} দুঃখ-কষ্টে চোখ আমার ঝাপ্‌সা হয়ে গেছে। হে মাবুদ, প্রতিদিন আমি তোমাকে ডাকি; আমি তোমার দিকে আমার হাত বাড়িয়ে রেখেছি।
{88:10} যারা মারা গেছে, তাদের জন্য কি তুমি কুদরতি দেখাও? মৃতেরা উঠে কি তোমার প্রশংসা করবে? [সেলা]
{88:11} কবরের মধ্যে কি তোমার অটল মহব্বত আর দোজখে কি তোমার বিশ্বস্ততার কথা প্রচার করা হবে?
{88:12} অন্ধকার স্থানে কি তোমার কুদরতি বুঝা যাবে? যে দেশের লোকদের লোকে ভুলে যায় সেখানে কি তোমার ন্যায় কাজ বুঝা যাবে?
{88:13} হে মাবুদ, আমি, আমি তোমার কাছে সাহায্যের জন্য কাঁদি; সকাল বেলায় তোমার কাছে আমার মুনাজাত পৌঁছায়।
{88:14} হে মাবুদ, কেন তুমি আমাকে ত্যাগ করছ? তোমার মুখ আমার কাছ থেকে কেন লুকিয়ে রাখছ?
{88:15} ছেলেবেলা থেকেই আমি দুঃখের মধ্যে পড়ে আছি আর মৃত্যুর মুখোমুখি হয়ে আছি। তোমার ভয়ানক শাস্তি আমার উপর নেমে আসছে; আমি বড়ই অসহায়।
{88:16} তোমার ভয়ংকর রাগ আমার উপর দিয়ে বয়ে গেছে; তোমার ভয়-জাগানো আঘাত আমাকে শেষ করে দিয়েছে।
{88:17} সেগুলো পানির মত করে সারা দিন আমাকে ঘিরে রেখেছে, আমাকে সম্পূর্ণভাবে ডুবিয়ে দিয়েছে।
{88:18} আমার সংগী যারা, প্রিয় যারা, তাদের তুমি আমার কাছ থেকে নিয়ে গেছ; এখন অন্ধকারই আমার বন্ধু।
{89:1} আমি চিরকাল মাবুদের অটল মহব্বতের কাওয়ালী গাইব; বংশের পর বংশ ধরে সকলের সামনে তোমার বিশ্বস্ততার কথা জানাব।
{89:2} আমি ঘোষণা করব যে, তোমার মহব্বতের কাজ চিরকাল ধরে বৃদ্ধি পাচ্ছে; তোমার বিশ্বস্ততা বেহেশতেই তুমি স্থাপন করছ।
{89:3} তুমি বলেছ, “আমার বাছাই করা বান্দার জন্য আমি একটা ব্যবস্থা স্থাপন করেছি; আমার গোলাম দাউদের কাছে আমি এই কসম খেয়েছি,
{89:4} ‘তোমার বংশকে আমি চিরকালের জন্য স্থাপন করব; বংশের পর বংশ ধরে তোমার সিংহাসন স্থির রাখব।’” [সেলা]
{89:5} হে মাবুদ, বেহেশতের সব কিছু তোমার সুন্দর মহান কাজের গুণগান করে, পবিত্র ফেরেশতাদের মধ্যে তোমার বিশ্বস্ততার প্রশংসা করে।
{89:6} বেহেশতের মধ্যে এমন কে আছে যাকে মাবুদের সংগে তুলনা করা যায়? ফেরেশতাদের মধ্যে কে মাবুদের সমান?
{89:7} পবিত্র ফেরেশতাদের সভায় সকলে আল্লাহ্‌কে ভয় করে; তাঁর চারপাশের সকলের চেয়ে তিনিই বেশী ভয় জাগান।
{89:8} হে মাবুদ, আল্লাহ্‌ রাব্বুল আলামীন, কে আছে তোমার মত শক্তিমান, হে মাবুদ? তোমার বিশ্বস্ততা তোমাকে ঘিরে রয়েছে।
{89:9} ফুলে ওঠা সাগরের ঢেউ তোমার শাসনে থাকে; তার ঢেউ উঠলে তাকে তুমিই শান্ত কর।
{89:10} তুমি রহবকে চুরমার করে মেরে ফেলা লোকের মত করেছ; তোমার শক্তিশালী হাতে তোমার শত্রুদের তুমি ছড়িয়ে দিয়েছ।
{89:11} আসমান তোমার, জমীনও তোমার; এই দুনিয়া ও তার মধ্যেকার সব কিছু তুমিই স্থাপন করেছ।
{89:12} উত্তর ও দক্ষিণ তোমারই সৃষ্টি; তাবোর ও হর্মোণ পাহাড় তোমাকে নিয়ে আনন্দের কাওয়ালী গায়।
{89:13} তোমার হাত ক্ষমতায় ভরা; তোমার হাতে রয়েছে শক্তি, তোমার ডান হাতের শক্তির তুলনা নেই।
{89:14} সততা ও ন্যায়বিচারের উপর তোমার সিংহাসন দাঁড়িয়ে আছে; মহব্বত ও বিশ্বস্ততা তোমার আগে আগে চলে।
{89:15} ধন্য সেই লোকেরা, যারা সেই আনন্দের ধ্বনি চেনে; হে মাবুদ, তারা তোমার দয়ার দৃষ্টির নূরে চলাফেরা করে।
{89:16} সারা দিন ধরে তোমাকে ঘিরেই তাদের আনন্দ; তোমার সততা তাদের উঁচুতে তোলে।
{89:17} তুমিই তো তাদের শক্তির সৌন্দর্য; তোমার রহমতই আমাদের শক্তির শিং উঁচুতে তোলে।
{89:18} আমাদের বাদশাহ্‌কে ইসরাইলের আল্লাহ্‌ পাক নিযুক্ত করেছেন; আমাদের সেই ঢাল মাবুদেরই নিযুক্ত।
{89:19} একবার তুমি দর্শনে তোমার ভক্তদের বলেছিলে, “আমি এক বীরকে সাহায্য করেছি; লোকদের মধ্য থেকে একজনকে বেছে নিয়ে উঁচুতে তুলেছি।
{89:20} আমার গোলাম দাউদকে আমি খুঁজে পেয়েছি; আমার পবিত্র তেল দিয়ে তাকে অভিষেক করেছি।
{89:21} আমার শক্তিশালী হাত তার সংগে থাকবে; আমার হাতই তাকে শক্তি দান করবে।
{89:22} কোন শত্রু তার উপরে উঠতে পারবে না; কোন দুষ্ট লোক তাকে জুলুম করতে পারবে না।
{89:23} তার সামনেই আমি তার বিপক্ষদের চুরমার করে ফেলব আর যারা তাকে ঘৃণা করে তাদের আঘাত করব।
{89:24} আমার বিশ্বস্ততা ও অটল মহব্বত তার সংগে থাকবে; আমার নামেই তার শক্তির শিং উঁচুতে উঠবে।
{89:25} আমি সাগরের উপরে আর নদীর উপরে তাকে ক্ষমতা দেব।
{89:26} সে আমাকে ডেকে বলবে, ‘তুমিই আমার পিতা, আমার আল্লাহ্‌, আমার রক্ষাকারী পাহাড়।’
{89:27} আমিও তাকে আমার প্রথম সন্তান করব; দুনিয়ার বাদশাহ্‌দের মধ্যে তাকে প্রধান করব।
{89:28} চিরকাল তার প্রতি আমার মহব্বত থাকবে; তারই জন্য আমার স্থাপন করা ব্যবস্থা অটল থাকবে।
{89:29} আমি তার বংশকে চিরকাল স্থায়ী করব; যতদিন আসমান থাকবে তার সিংহাসনও ততদিন থাকবে।
{89:30} তার ছেলেরা যদি আমার নির্দেশ থেকে দূরে সরে যায় আর আমার শরীয়ত মেনে না চলে,
{89:31} যদি তারা আমার নিয়ম অমান্য করে আর আমার হুকুম পালন না করে,
{89:32} তবে বেত মেরে আমি তাদের গুনাহের শাস্তি দেব, তাদের অন্যায়ের শাস্তি দেব।
{89:33} কিন্তু আমার অটল মহব্বত আমি তার উপর থেকে তুলে নেব না; আমার বিশ্বস্ততা মিথ্যা হতে দেব না।
{89:34} আমার স্থাপন করা ব্যবস্থা আমি বাতিল করব না; আমার মুখ যা বলেছে তা বদলাব না।
{89:35} আমার পবিত্রতার কসম খেয়ে আমি একবারই বলে রেখেছি- আমি দাউদের কাছে কখনও মিথ্যা বলব না;
{89:36} তার বংশ চিরকাল থাকবে; তার সিংহাসন আমার সামনে সূর্যের মত টিকে থাকবে।
{89:37} আসমানের বিশ্বস্ত সাক্ষী চাঁদের মত তা চিরকালের জন্য স্থাপন করা হবে।” [সেলা]
{89:38} কিন্তু তুমিই ত্যাগ করেছ, পায়ে ঠেলেছ; তোমার অভিষিক্ত বান্দার প্রতি তুমি রেগে গিয়েছ।
{89:39} তোমার গোলামের জন্য যে ব্যবস্থা স্থাপন করেছ তা তুমি পায়ে মাড়িয়েছ; তাঁর তাজ তুমি মাটিতে ফেলে নাপাক করেছ।
{89:40} তাঁর রক্ষা-দেয়াল তুমি ভেংগে দিয়েছ; তাঁর সব কেল্লা ধ্বংস করেছ।
{89:41} যারা তাঁর দেশের পাশ দিয়ে যায় তারা তাঁর সব কিছু লুট করে; তাঁর প্রতিবেশী জাতিদের কাছে তিনি নিন্দার পাত্র হয়েছেন।
{89:42} তুমি তাঁর বিপক্ষদের শক্তিশালী করেছ; তাঁর শত্রুদের আনন্দিত করেছ।
{89:43} তুমি তাঁর তলোয়ার অকেজো করে দিয়েছ; তুমি যুদ্ধে তাঁকে টিকতে দাও নি।
{89:44} তাঁর জাঁকজমক তুমি শেষ করে দিয়েছ; তাঁর সিংহাসন মাটিতে ফেলেছ।
{89:45} তাঁর যৌবনের দিনগুলো তুমি কমিয়ে দিয়েছ, লজ্জা দিয়ে তাঁকে ঢেকে দিয়েছ। [সেলা]
{89:46} হে মাবুদ, আর কতকাল? চিরকালই কি তুমি নিজেকে লুকিয়ে রাখবে? আর কতকাল তোমার রাগ আগুনের মত জ্বলবে?
{89:47} ভেবে দেখ আমার জীবনকাল কত ছোট; কি অসারতার জন্যই না তুমি মানুষকে সৃষ্টি করেছ!
{89:48} কে সেই শক্তিশালী মানুষ, যে বেঁচেই থাকবে, মরবে না? এমন কে আছে, যে কবরের হাত থেকে নিজেকে রক্ষা করতে পারবে? [সেলা]
{89:49} হে মালিক, কোথায় তোমার সেই আগেকার অটল মহব্বত? তোমার বিশ্বস্ততার দরুন সেই মহব্বতের কসম তুমি দাউদের কাছে খেয়েছিলে।
{89:50} হে মালিক, তোমার গোলামদের যে অপমান করা হয়েছে তা তুমি মনে করে দেখ; মনে করে দেখ, অন্যান্য জাতির করা সেই অপমান কেমন করে আমি বুকে বয়ে বেড়াচ্ছি।
{89:51} হে মাবুদ, তোমার শত্রুরা সেই অপমান করেছে; অপমান করেছে তোমার অভিষিক্ত বান্দাকে তাঁর প্রতিটি ব্যাপারে।
{89:52} চিরকাল আলহামদুলিল্লাহ্‌! আমিন, আমিন।
{i90:1} চতুর্থ সিপারা (90-10৬ রুকু)
{90:1} হে মালিক, বংশের পর বংশ ধরে তুমিই আমাদের বাসস্থান।
{90:2} যখন পাহাড়-পর্বতের সৃষ্টি হয় নি, জগৎ ও দুনিয়ার সৃষ্টি হয় নি, তার আগে থেকেই আখেরাত পর্যন্ত তুমিই আল্লাহ্‌।
{90:3} মানুষকে তুমি ধূলিতে ফিরিয়ে নিয়ে যাও; তুমি বলে থাক, “হে মানুষের সন্তানেরা, তোমরা আবার ধূলিতে ফিরে যাও।”
{90:4} তোমার চোখে হাজার বছর যেন চলে যাওয়া গতকাল, যেন রাতের একটা প্রহর মাত্র।
{90:5} তুমি মানুষকে যেন বন্যায় ভাসিয়ে নিয়ে যাচ্ছ, তারা স্বপ্নের মত; তারা যেন সকাল বেলার ঘাস, নতুন করে বেড়ে ওঠা ঘাস।
{90:6} সকালে তা গজিয়ে উঠে বেড়ে উঠতে থাকে; সন্ধ্যায় তা শুকিয়ে শেষ হয়ে যায়।
{90:7} তোমার গজবে আমরা শেষ হয়ে যাই; তোমার জ্বলন্ত রাগে ভীষণ ভয় পাই।
{90:8} আমাদের অন্যায় তুমি তোমার সামনে রেখে থাক; তোমার উপস্থিতির নূরে আমাদের গোপন গুনাহ্‌ প্রকাশ পায়।
{90:9} তোমার ভীষণ রাগের নীচে আমাদের দিন কেটে যায়; নিঃশ্বাসের মতই আমাদের বছরগুলো শেষ হয়ে যায়।
{90:10} আমাদের আয়ু মাত্র সত্তর বছর, শক্তি থাকলে আশি বছরও হয়; আমাদের আয়ু যতই হোক না কেন তাতে থাকে কেবল দুঃখ আর কষ্ট; বছর চলে যায় চোখের পলকে আর আমরাও শেষ হয়ে যাই।
{90:11} তোমার রাগের শক্তি কে বুঝতে পারে? কতজনের অন্তরে তোমার পাওনা ভয় আছে, যাতে তারা তোমার ক্রোধ বুঝতে পারে?
{90:12} তাহলে তুমি আমাদের বুঝতে দাও যে, আমাদের আয়ু কত অল্প, যাতে আমাদের অন্তর জ্ঞানে ভরে ওঠে।
{90:13} হে মাবুদ, আর কতকাল? এবার তুমি ফেরো, তোমার গোলামদের প্রতি মমতা দেখাও।
{90:14} নতুন করে তোমার অটল মহব্বত দিয়ে আমাদের তৃপ্ত কর, যেন আমরা আনন্দে কাওয়ালী গাইতে পারি আর খুশীতে জীবন কাটাতে পারি।
{90:15} যতকাল ধরে তুমি আমাদের অহংকার ভেংগে দেবার কাজ করেছ, যত বছর আমরা কষ্টের মধ্যে ছিলাম, ততকাল তুমি আমাদের সুখে রাখ।
{90:16} তোমার গোলামদের কাছে তোমার কাজ আর তাদের সন্তানদের কাছে তোমার গৌরব তুমি প্রকাশ কর।
{90:17} আমাদের আল্লাহ্‌ মালিকের রহমত আমাদের উপরে থাকুক; আমাদের সব কাজ তুমি সফল কর, হ্যাঁ, আমাদের সব কাজে তুমি সফলতা দান কর।
{91:1} আল্লাহ্‌তা’লার আশ্রয়ে যে বাস করে সে সর্বশক্তিমানের ছায়ায় থাকে।
{91:2} মাবুদের সম্বন্ধে আমি এই কথা বলব, “তিনিই আমার আশ্রয় ও আমার কেল্লা; তিনিই আমার আল্লাহ্‌ যাঁর উপরে আমি ভরসা করি।”
{91:3} তিনি তোমাকে শিকারীদের ফাঁদ থেকে আর সর্বনাশা মহামারীর হাত থেকে রক্ষা করবেন।
{91:4} তাঁর পালখে তিনি তোমাকে ঢেকে রাখবেন, তাঁর ডানার নীচে তুমি আশ্রয় পাবে; তাঁর বিশ্বস্ততা তোমার ঢাল ও দেহ-রক্ষাকারী বর্ম হবে।
{91:5} রাতের বিপদ আর দিনের হামলাকে তুমি ভয় করবে না;
{91:6} ভয় করবে না অন্ধকারের চলমান মহামারীকে কিংবা দুপুরের ধ্বংসকারী আঘাতকে।
{91:7} হয়তো তোমার একদিকে পড়বে হাজার খানেক, আর হাজার দশেক পড়বে অন্য দিকে, কিন্তু এ সব তোমার কাছেই আসবে না।
{91:8} দুষ্ট লোকেরা কেমন পাওনা পায় তুমি কেবল তা চোখে দেখবে।
{91:9} “হে মাবুদ, তুমিই আমার আশ্রয়স্থান।” তুমি স্থির করেছ আল্লাহ্‌তা’লা তোমার বাসস্থান;
{91:10} সেজন্য তোমার কোন সর্বনাশ হবে না, তোমার বাড়ীর উপর কোন আঘাত পড়বে না;
{91:11} কারণ তিনি তাঁর দূতদের তোমার বিষয়ে হুকুম দেবেন যেন সব অবস্থায় তাঁরা তোমাকে রক্ষা করেন।
{91:12} তাঁরা হাত দিয়ে তোমাকে ধরে ফেলবেন যাতে তোমার পায়ে পাথরের আঘাত না লাগে।
{91:13} তুমি সিংহ আর কেউটে সাপের উপর দিয়ে হেঁটে যাবে, যুব সিংহ ও সাপকে পায়ে দলে যাবে।
{91:14} মাবুদ বলছেন, “মহব্বত দিয়ে যে আমাকে আঁকড়ে ধরেছে, তাকে আমি রক্ষা করব; আমি তাকে বিপদের নাগালের বাইরে রাখব, কারণ সে আমাকে সত্যিই চিনেছে।
{91:15} সে আমাকে ডাকলে আমি তাকে সাড়া দেব; বিপদের সময় আমি তার সংগে থাকব; তাকে আমি রক্ষা করব আর সম্মানের স্থান দেব।
{91:16} অনেক আয়ু দিয়ে আমি তাকে খুশী করব; আমার উদ্ধারের কাজ আমি তাকে দেখাব।”
{92:1} হে মাবুদ আল্লাহ্‌তা’লা, দশতারা ও সুরবাহার বাজিয়ে আর বীণায় ঝংকার তুলে
{92:2} তোমাকে শুকরিয়া জানানো, তোমার প্রশংসা-কাওয়ালী গাওয়া, সকালে তোমার অটল মহব্বতের কথা
{92:3} আর রাতে তোমার বিশ্বস্ততার কথা প্রচার করা কত না আনন্দের ব্যাপার!
{92:4} হে মাবুদ, তোমার কাজ আমাকে আনন্দিত করেছে; তোমার সব কাজের জন্য আমি আনন্দে কাওয়ালী গাইব।
{92:5} হে মাবুদ, তোমার সব কাজ কেমন মহৎ আর তোমার চিন্তা কত গভীর!
{92:6} যার অন্তর অসাড় সে তা জানে না; যার মধ্যে বিবেচনা নেই সে তা বুঝতে পারে না।
{92:7} দুষ্ট লোকেরা যদিও ঘাসের মত বেড়ে ওঠে আর অন্যায়কারীরা ফেঁপে ওঠে তাড়াতাড়ি, তবুও তারা চিরকালের জন্য ধ্বংস হয়ে যাবে।
{92:8} কিন্তু হে মাবুদ, তুমি চিরকাল সবার উপরে থাকবে।
{92:9} হে মাবুদ, তোমার শত্রুরা ধ্বংস হয়ে যাবে, হ্যাঁ, তারাই ধ্বংস হয়ে যাবে; অন্যায়কারীরা সবাই ছড়িয়ে পড়বে।
{92:10} বুনো ষাঁড়ের উঁচু শিংয়ের মত তুমি আমার মাথা উঁচুতে তুলে ধরেছ; আনন্দে আমার উপর নতুন তেল ঢেলে দেওয়া হয়েছে।
{92:11} আমার শত্রুদের পরাজয় আমি নিজের চোখেই দেখেছি; যারা আমার বিরুদ্ধে দাঁড়িয়েছে সেই দুষ্ট লোকদের কান্না আমি নিজের কানে শুনেছি।
{92:12} আল্লাহ্‌ভক্ত লোক খেজুর গাছের মত ফুলে-ফলে ভরে উঠবে; সে লেবাননের এরস গাছের মত বেড়ে উঠবে।
{92:13} আমাদের মাবুদ আল্লাহ্‌র বাড়ীতে যাদের লাগানো হয়েছে তারা তাঁরই উঠানে বেড়ে উঠবে।
{92:14} শেষ বয়সেও তারা ফল দেবে; তারা সরস ও তাজা হবে।
{92:15} তাতে প্রচারিত হবে, মাবুদ ন্যায়বান; তিনিই আমার শক্তি, তাঁর মধ্যে কোন অন্যায় নেই।
{93:1} মাবুদই বাদশাহ্‌; তিনি মহিমার রাজপোশাক পরেছেন, তিনি শক্তিতে কোমর বেঁধেছেন; দুনিয়া অটলভাবে স্থাপিত হয়েছে, তা কখনও নড়বে না।
{93:2} প্রথম থেকেই তোমার সিংহাসন অটল; তুমি চিরকাল আছ।
{93:3} হে মাবুদ, বন্যার পানিতে গর্জন উঠেছে, সেই পানি গর্জন করছে; ফুলে ওঠা ঢেউগুলো ভেংগে পড়ছে।
{93:4} বন্যার পানির গর্জনের চেয়ে, সাগরের আছড়ে পড়া ঢেউয়ের চেয়ে মাবুদ শক্তিমান, যিনি উপরে আছেন।
{93:5} তোমার সব কালাম নির্ভরযোগ্য; হে মাবুদ, তোমার ঘর পবিত্রতার সাজে চিরকাল সাজানো।
{94:1} হে মাবুদ, অন্যায়ের শাস্তি দেবার অধিকারী আল্লাহ্‌, হে অন্যায়ের শাস্তি দেবার অধিকারী আল্লাহ্‌, তোমার নূর প্রকাশিত হোক।
{94:2} হে দুনিয়ার বিচারকর্তা, তুমি ওঠো; অহংকারীদের যা পাওনা তা তুমি তাদের দাও।
{94:3} আর কতকাল, হে মাবুদ, আর কতকাল দুষ্ট লোকেরা আনন্দে মেতে থাকার সুযোগ পাবে?
{94:4} তাদের মুখ থেকে কেবল দেমাক-ভরা কথার স্রোত বের হয়ে আসে; সেই অন্যায়কারীর দল বড়াই করে বেড়ায়।
{94:5} হে মাবুদ, তারা তোমার বান্দাদের দলে-পিষে মারছে; যারা তোমার নিজের সম্পত্তি তাদের উপর তারা জুলুম করছে।
{94:6} বিধবা আর বিদেশীদের তারা হত্যা করছে আর এতিমদের খুন করছে।
{94:7} তারা বলছে, “এদিকে মাবুদের চোখ নেই; ইয়াকুবের আল্লাহ্‌ খেয়াল করেন না।”
{94:8} অসাড় দিলের লোকেরা, তোমরা কান দাও; ওহে বিবেচনাহীন লোকেরা, কবে তোমাদের সুবুদ্ধি হবে?
{94:9} যিনি কান সৃষ্টি করেছেন তিনি কি শুনতে পান না? যিনি চোখ গড়েছেন তাঁর কি দেখার শক্তি নেই?
{94:10} যিনি সব জাতিকে শাসন করেন ও মানুষকে শিক্ষা দেন তিনি কি শাস্তি না দিয়ে থাকবেন?
{94:11} মাবুদ মানুষের সব চিন্তা জানেন; তিনি জানেন যে, সে সবই নিষ্ফল।
{94:12} হে মাবুদ, ধন্য সেই লোক যাকে তুমি শাসনে রাখ আর তোমার শরীয়ত শিক্ষা দাও,
{94:13} যাতে বিপদের দিনে সে সাহস পায়, যে পর্যন্ত না দুষ্ট লোকদের জন্য গর্ত তৈরী শেষ হয়।
{94:14} মাবুদ কখনও তাঁর বান্দাদের ত্যাগ করবেন না; যারা তাঁর নিজের সম্পত্তি তাদের তিনি ফেলে দেবেন না।
{94:15} বিচারের রায় আবার ন্যায়পূর্ণ হয়ে উঠবে; যাদের অন্তর খাঁটি তারা সবাই তা মেনে চলবে।
{94:16} কে আমার পক্ষ হয়ে দুষ্টদের বিরুদ্ধে দাঁড়াবে? আমার পক্ষ হয়ে অন্যায়কারীদের বিরুদ্ধে কে দাঁড়াবে?
{94:17} যদি মাবুদ আমাকে সাহায্য না করতেন, তবে মৃত্যুর নীরবতায় চলে যেতে আমার দেরি হত না।
{94:18} যখনই আমি ভাবি আমার পা পিছ্‌লে যাচ্ছে, তখনই হে মাবুদ, তোমার অটল মহব্বত আমাকে ধরে রাখে।
{94:19} আমার মনে যখন দুশ্চিন্তা বেড়ে যায়, তখন তোমার দেওয়া সান্ত্বনা আমার অন্তরকে আনন্দিত করে।
{94:20} খারাপ শাসনকর্তারা খারাপ কাজের জন্য আইন তৈরী করে; তোমার সংগে তাদের কি কোন সম্বন্ধ থাকতে পারে?
{94:21} তারা সৎ লোকের বিরুদ্ধে দল পাকায় আর নির্দোষীকে মৃত্যুর শাস্তি দেবার জন্য দোষী বানায়।
{94:22} কিন্তু মাবুদই আমার কেল্লা; আমার আল্লাহ্‌ আমার আশ্রয়-পাহাড়।
{94:23} তাদের অন্যায় তিনি তাদেরই মাথার উপর নিয়ে আসবেন, তাদের দুষ্টতাতেই তিনি তাদের শেষ করে দেবেন; আমাদের মাবুদ আল্লাহ্‌ই তা করবেন।
{95:1} এস, আমরা মাবুদের উদ্দেশে আনন্দের কাওয়ালী গাই; আমাদের রক্ষাকারী পাহাড়ের উদ্দেশে আনন্দধ্বনি করি।
{95:2} চল, আমরা শুকরিয়া জানাতে জানাতে তাঁর সামনে যাই, কাওয়ালীর মধ্য দিয়ে তাঁর উদ্দেশে আনন্দধ্বনি করি।
{95:3} মাবুদই আল্লাহ্‌তা’লা; সমস্ত দেব-দেবীর উপরে তিনিই মহান বাদশাহ্‌।
{95:4} দুনিয়ার সব গভীর স্থান তাঁরই হাতে রয়েছে; পাহাড়ের চূড়াগুলোও তাঁর।
{95:5} সমুদ্র তাঁর, কারণ তিনিই তা তৈরী করেছেন; ভূমিও তাঁর হাতে গড়া।
{95:6} এস, আমরা সেজদা করে তাঁর এবাদত করি; আমাদের সৃষ্টিকর্তা মাবুদের সামনে হাঁটু পাতি।
{95:7} তিনিই আমাদের আল্লাহ্‌, আমরা তাঁরই বান্দা; তাঁর চারণ ভূমির ভেড়ার মত তিনি আমাদের দেখাশোনা করেন। আহা, আজ যদি তোমরা তাঁর কথায় কান দাও!
{95:8} তিনি বলেছেন, “তোমাদের পূর্বপুরুষদের মত তোমাদের দিল তোমরা কঠিন কোরো না; তারা মরুভূমির মধ্যে মরীবায় ও
{95:9} মঃসায় আমার পরীক্ষা করেছিল। যদিও তোমাদের পূর্বপুরুষেরা আমার কাজ দেখেছিল, তবুও তারা সেখানে আমাকে যাচাই করেছিল।
{95:10} চল্লিশ বছর ধরে সেই সময়কার লোকদের উপর আমি বিরক্ত ছিলাম; আমি বলেছিলাম, ‘এই লোকদের দিল বিপথে ঘুরে বেড়াচ্ছে; তারা আমার পথ জানল না।’
{95:11} সেইজন্য আমি রাগে কসম খেয়ে বলেছিলাম, ‘আমার দেওয়া বিশ্রামের জায়গায় তারা যেতে পারবে না।’”
{96:1} তোমরা মাবুদের উদ্দেশে নতুন কাওয়ালী গাও; দুনিয়ার সব লোক, তোমরা মাবুদের উদ্দেশে কাওয়ালী গাও।
{96:2} মাবুদের উদ্দেশে কাওয়ালী গাও, তাঁর প্রশংসা কর; তাঁর দেওয়া উদ্ধারের কথা দিনের পর দিন প্রচার কর।
{96:3} বিভিন্ন জাতির মধ্যে তাঁর মহিমার কথা ঘোষণা কর; সমস্ত লোকের মধ্যে তাঁর সব অলৌকিক কাজের কথা ঘোষণা কর।
{96:4} মাবুদই মহান এবং সবার উপরে প্রশংসার যোগ্য; সব দেব-দেবীর চেয়ে তিনি বেশী ভয় জাগান।
{96:5} বিভিন্ন জাতির দেব-দেবী অসার মাত্র, কিন্তু মাবুদ আসমানের সৃষ্টিকর্তা।
{96:6} তাঁকেই ঘিরে রয়েছে গৌরব ও মহিমা; তাঁর পবিত্র ঘরে রয়েছে শক্তি ও সৌন্দর্য।
{96:7} হে বিভিন্ন জাতির সমস্ত গোষ্ঠী, স্বীকার কর সমস্ত গৌরব ও শক্তি মাবুদেরই।
{96:8} তোমরা স্বীকার কর সমস্ত গৌরব মাবুদের; কোরবানীর জিনিস নিয়ে তাঁর উঠানে এস।
{96:9} মাবুদের মহিমাপূর্ণ পবিত্রতার কথা ভেবে তাঁর এবাদত কর; দুনিয়ার সমস্ত লোক, তোমরা তাঁর সামনে কেঁপে ওঠো।
{96:10} বিভিন্ন জাতির মধ্যে ঘোষণা কর, “মাবুদই বাদশাহ্‌। দুনিয়া অটলভাবে স্থাপিত হল, তা কখনও নড়বে না; তিনি ন্যায়ভাবে সব জাতিকে শাসন করবেন।”
{96:11} আসমান আনন্দ করুক, দুনিয়া খুশী হোক; সাগর ও তার মধ্যেকার সব কিছু গর্জন করুক;
{96:12} মাঠ ও তার মধ্যেকার সব কিছু আনন্দিত হোক। তাহলে বনের সব গাছপালাও আনন্দে গান করবে;
{96:13} তারা মাবুদের সামনে গান করবে, কারণ তিনি আসছেন। তিনি দুনিয়ার বিচার করতে আসছেন। তিনি ন্যায়ভাবে দুনিয়ার বিচার করবেন, আর জাতিদের বিচার করবেন বিশ্বস্তভাবে।
{97:1} মাবুদই বাদশাহ্‌; দুনিয়া আনন্দ করুক, দূর-দূরান্তের অসংখ্য দ্বীপ খুশী হোক।
{97:2} তাঁর চারপাশে মেঘ ও অন্ধকার দিয়ে ঘেরা; সততা ও ন্যায়বিচারের উপর তাঁর সিংহাসন দাঁড়িয়ে আছে।
{97:3} তাঁর আগে আগে চলছে আগুন; সেই আগুন তাঁর চারদিকের সব শত্রুদের পুড়িয়ে ফেলছে।
{97:4} তাঁর বিদ্যুতের ঝলকে জগৎ আলোময় হয়েছিল; তা দেখে দুনিয়া কেঁপেছিল।
{97:5} মাবুদের সামনে, সমস্ত দুনিয়ার মালিকের সামনে পাহাড়-পর্বত মোমের মত গলে গিয়েছিল।
{97:6} আসমান তাঁর ন্যায়ের কথা ঘোষণা করছে, আর সমস্ত জাতি তাঁর গৌরব দেখছে।
{97:7} যারা মূর্তিপূজা করে আর দেব-দেবী নিয়ে বড়াই করে তারা সবাই লজ্জায় পড়ুক; মাবুদের সামনে দেব-দেবী সেজদা করুক।
{97:8} হে মাবুদ, তোমার ন্যায়বিচারের কথা শুনে সিয়োন আনন্দিত হয়েছে, এহুদার গ্রামগুলো খুশী হয়েছে।
{97:9} হে মাবুদ, তুমি সমস্ত দুনিয়ার আল্লাহ্‌তা’লা; সমস্ত দেবতার অনেক উপরে তোমার স্থান।
{97:10} যারা মাবুদকে মহব্বত করে তারা অন্যায়কে ঘৃণা করুক; তিনিই তো তাঁর ভক্তদের প্রাণ রক্ষা করেন আর দুষ্টদের হাত থেকে তাদের উদ্ধার করেন।
{97:11} আল্লাহ্‌ভক্তদের জীবনে নূর দেওয়া হয়, আর যাদের অন্তর খাঁটি তাদের জীবনে আনন্দ দেওয়া হয়।
{97:12} হে আল্লাহ্‌ভক্ত লোকেরা, মাবুদই যেন তোমাদের আনন্দের বিষয় হন। তোমরা তাঁর পবিত্রতার প্রশংসা কর।
{98:1} তোমরা মাবুদের উদ্দেশে নতুন কাওয়ালী গাও, কারণ তিনি অনেক অলৌকিক চিহ্ন দেখিয়েছেন; তাঁর শক্তি, হ্যাঁ, তাঁর পবিত্র মহাশক্তি দিয়ে তিনি উদ্ধার করেছেন।
{98:2} মাবুদ তাঁর উদ্ধারের কাজ দেখিয়ে দিয়েছেন; সমস্ত জাতির সামনে তাঁর ন্যায়ের কাজ প্রকাশ করেছেন।
{98:3} ইসরাইল জাতির জন্য তাঁর অটল মহব্বত ও বিশ্বস্ততার কথা তিনি মনে রেখেছেন; আমাদের আল্লাহ্‌র উদ্ধারের কাজ সমস্ত দুনিয়ার লোকেরা দেখেছে।
{98:4} দুনিয়ার সব লোক, তোমরা মাবুদের উদ্দেশে আনন্দধ্বনি কর; আনন্দ-গানে ফেটে পড় ও প্রশংসার কাওয়ালী গাও।
{98:5} বীণা বাজিয়ে আর সুন্দর সুরে মাবুদের উদ্দেশে প্রশংসার কাওয়ালী গাও।
{98:6} তূরী বাজিয়ে আর শিংগার আওয়াজে বাদশাহ্‌ মাবুদের সামনে আনন্দধ্বনি কর।
{98:7} সাগর ও তার মধ্যেকার সব কিছু আনন্দে চিৎকার করুক; দুনিয়া ও দুনিয়াতে বাসকারীরা আনন্দে চিৎকার করুক।
{98:8} সমস্ত নদী হাততালি দিয়ে আনন্দ করুক; পাহাড়-পর্বত একসংগে মিলে আনন্দে কাওয়ালী করুক।
{98:9} মাবুদের সামনেই তারা তা করুক, কারণ তিনি দুনিয়ার বিচার করতে আসছেন। তিনি ন্যায়ভাবে দুনিয়ার বিচার করবেন, আর জাতিদের বিচার করবেন সৎ ভাবে।
{99:1} মাবুদই বাদশাহ্‌; সমস্ত জাতি কেঁপে উঠুক। তিনি কারুবীদের উপরে সিংহাসনে বসে আছেন; দুনিয়া টলমল করুক।
{99:2} সিয়োনে বাসকারী মাবুদ মহান; সমস্ত জাতি তাঁর অধীন।
{99:3} সেই জাতিরা তাঁর প্রশংসা করুক; তিনি ভয়-জাগানো আল্লাহ্‌তা’লা; তিনি পবিত্র।
{99:4} যে বাদশাহ্‌ ন্যায়বিচার ভালবাসেন তাঁর শক্তিকে তুমিই অটল করেছ, যাতে তিনি সৎ ভাবে বিচার করতে পারেন। তুমিই ইয়াকুবের বংশের মধ্যে ন্যায়বিচার ও সততা বহাল করেছ।
{99:5} আমাদের মাবুদ আল্লাহ্‌র প্রশংসা কর; তাঁর পা-দানির সামনে সেজদা কর; তিনি পবিত্র।
{99:6} তাঁর ইমামদের মধ্যে ছিলেন মূসা ও হারুন; যাঁরা তাঁর কাছে মুনাজাত করতেন তাঁদের মধ্যে ছিলেন শামুয়েল। মূসা, হারুন ও শামুয়েল মাবুদকে ডাকতেন আর তিনি তাঁদের জবাব দিতেন।
{99:7} তিনি মেঘের থামের মধ্য থেকে তাঁদের কাছে কথা বলতেন; তাঁরা তাঁর কালাম ও তাঁর দেওয়া হুকুম পালন করতেন।
{99:8} হে আমাদের মাবুদ আল্লাহ্‌, তুমি তাঁদের ডাকে সাড়া দিতে; তুমি তাঁদের মাফদানকারী আল্লাহ্‌ ছিলে, যদিও তাঁদের অন্যায়ের শাস্তি দিতে তুমি ছাড় নি।
{99:9} সেইজন্য আমাদের মাবুদ আল্লাহ্‌র প্রশংসা কর; তাঁর পবিত্র পাহাড়ের সামনে তাঁর এবাদত কর, কারণ আমাদের মাবুদ আল্লাহ্‌ পবিত্র।
{100:1} হে দুনিয়ার সমস্ত লোক, তোমরা মাবুদের উদ্দেশে আনন্দধ্বনি কর।
{100:2} খুশী মনে মাবুদের এবাদত কর; আনন্দের কাওয়ালী গাইতে গাইতে তাঁর সামনে উপস্থিত হও।
{100:3} তোমরা জেনো আল্লাহ্‌ই মাবুদ। তিনিই আমাদের তৈরী করেছেন, আমরা তাঁরই; আমরা তাঁরই বান্দা, তাঁরই চারণ ভূমির ভেড়া।
{100:4} তাঁকে শুকরিয়া জানাতে জানাতে তাঁর দরজা দিয়ে ঢোকো, তাঁর প্রশংসা করতে করতে তাঁর উঠানে ঢোকো; তাঁকে শুকরিয়া জানাও, তাঁর প্রশংসা কর।
{100:5} মাবুদ মেহেরবান, তাঁর মহব্বত চিরকাল স্থায়ী; তাঁর বিশ্বস্ততা বংশের পর বংশ ধরে চলে।
{101:1} আমি তোমার অটল মহব্বত ও ন্যায়বিচারের কাওয়ালী গাইব; হে মাবুদ, আমি তোমার উদ্দেশে প্রশংসার কাওয়ালী গাইব।
{101:2} নিখুঁত জীবন কাটাবার দিকে আমি মনোযোগ দেব; কবে তুমি আমার কাছে আসবে? আমার নিজের ঘরে আমি খাঁটি অন্তরে থাকব।
{101:3} আমি খারাপ কোন কিছু আমার চোখের সামনে রাখব না। বিপথে যাওয়া লোকদের কাজ আমি ঘৃণার চোখে দেখি; সেগুলো আমাকে আঁকড়ে ধরতে পারবে না।
{101:4} আমার অন্তরে আমি কুটিলতাকে স্থান দেব না; খারাপীর সংগে আমার কোন যোগ থাকবে না।
{101:5} যারা গোপনে অন্যদের নিন্দা করে তাদের আমি শেষ করব; যাদের চোখে গর্ব আর বুকে অহংকার রয়েছে তাদের আমি সহ্য করব না।
{101:6} দেশের বিশ্বস্ত লোকদের দিকে আমার নজর থাকবে যাতে তারা আমার সংগে বাস করতে পারে; যাদের জীবন নিখুঁত তারাই আমার কাজ করবে।
{101:7} ছলনাকারীরা আমার বাড়ীতে বাস করতে পারবে না; মিথ্যাবাদীরা আমার কাজে বহাল থাকতে পারবে না।
{101:8} রোজ সকালে দেশের দুষ্ট লোকদের আমি শেষ করব, যাতে মাবুদের শহর থেকে প্রত্যেকটি অন্যায়কারীকে উপ্‌ড়ে ফেলা যায়।
{102:1} হে মাবুদ, তুমি আমার মুনাজাত শোন; সাহায্য চেয়ে আমার এই ফরিয়াদ তোমার কাছে গিয়ে পৌঁছাক।
{102:2} আমার বিপদের সময় তুমি মুখ ফিরিয়ে রেখো না। আমার কথায় কান দাও; আমার ডাকে সাড়া দিতে তুমি দেরি কোরো না।
{102:3} আমার দিনগুলো ধোঁয়ার মত মিলিয়ে গেছে; আমার হাড়গুলো যেন চুলার আগুনে পুড়ছে।
{102:4} রোদের তেজে শুকিয়ে যাওয়া ঘাসের মত আমার অন্তর শুকিয়ে গেছে; আমি খেতেও ভুলে যাই।
{102:5} জোরে কোঁকাতে কোঁকাতে আমার শরীরে হাড়-চামড়া ছাড়া আর কিছু নেই।
{102:6} আমি মরু-পেঁচার মত হয়েছি, হয়েছি পোড়ো বাড়ীর পেঁচা।
{102:7} আমি ঘুমাতে পারি না; আমি যেন ছাদের উপরে সংগীহীন পাখী।
{102:8} শত্রুরা দিনরাত আমাকে নিয়ে ঠাট্টা-বিদ্রূপ করে; আমার উপর যারা ক্ষেপে আছে তারা আমার নাম বদদোয়া হিসাবে ব্যবহার করে।
{102:9} তুমি আমাকে ছুঁড়ে ফেলে দিয়েছ; তোমার বিরক্তি ও রাগের দরুন দুঃখে যেন
{102:10} ছাই খেয়ে আমার দিন কাটছে; আমার চোখের পানি খাবার পানির সংগে মিশে যাচ্ছে।
{102:11} আমার দিনগুলো বিকালের ছায়ার মত হয়ে গেছে; ঘাসের মতই আমি শুকিয়ে যাচ্ছি।
{102:12} কিন্তু হে মাবুদ, তুমি চিরকাল তোমার সিংহাসনে আছ; তোমার নাম বংশের পর বংশ ধরে থাকবে।
{102:13} তুমি সিয়োনের প্রতি মমতা করবে, কারণ তাকে রহমত দেখাবার সময় হয়েছে, নির্দিষ্ট সময় এসে গেছে।
{102:14} তার পাথরগুলো পর্যন্ত তোমার গোলামদের কাছে প্রিয়; তার ধূলিকণার প্রতিও তাদের মমতা রয়েছে।
{102:15} তখন মাবুদের নাম শুনে অন্য সব জাতি ভয় পাবে; তোমার গৌরব দেখে দুনিয়ার সব বাদশাহ্‌দের মনে ভয় জাগবে।
{102:16} মাবুদ আবার সিয়োনকে গড়বেন, আর তিনি নিজের মহিমায় দেখা দেবেন।
{102:17} তিনি সর্বহারাদের মুনাজাতের জবাব দেবেন; তাদের মিনতি তিনি তুচ্ছ করবেন না।
{102:18} আগামী বংশধরদের জন্য এ সব কথা লেখা থাকবে, যাতে এখনও যারা জন্ম গ্রহণ করে নি তারাও মাবুদের প্রশংসা করতে পারে।
{102:19} বন্দীদের কোঁকানি শুনবার জন্য আর যারা মৃত্যুর শাস্তি পেয়েছে তাদের ছেড়ে দেবার জন্য উপরে
{102:20} তাঁর পবিত্র স্থান থেকে মাবুদ নীচে তাকাবেন, বেহেশত থেকে তিনি দুনিয়ার দিকে লক্ষ্য করবেন।
{102:21} তাতে যখন অন্য সব জাতি ও রাজ্য মাবুদের এবাদত করার জন্য একসংগে জমায়েত হবে,
{102:22} তখন মাবুদের সুনাম সিয়োনে প্রচার করা হবে, জেরুজালেমে তাঁর প্রশংসার কথা প্রচার করা হবে।
{102:23} আমার জীবনকালের মাঝখানে তিনি আমার শক্তি কমিয়ে দিয়েছেন, আমার আয়ু খাটো করে দিয়েছেন।
{102:24} তাই আমি বলেছি, “হে আমার আল্লাহ্‌, তোমার দেওয়া আয়ুর মাঝখানে আমাকে তুমি নিয়ে যেয়ো না; চিরকাল ধরেই তো তুমি আছ।
{102:25} অনেক কাল আগে তুমি দুনিয়ার ভিত্তি গেঁথেছিলে; আসমানও তোমার হাতে গড়া।
{102:26} সেগুলো ধ্বংস হয়ে যাবে, কিন্তু তুমি চিরকাল থাকবে। কাপড়ের মতই সেগুলো পুরানো হয়ে যাবে; সেগুলো তুমি কাপড়ের মতই বদলে দেবে, আর তা বাতিল হয়ে যাবে।
{102:27} কিন্তু তুমি একই রকম থাকবে; তোমার জীবনকাল কখনও শেষ হবে না।
{102:28} তোমার গোলামদের সন্তানেরা বেঁচে থাকবে; তাদের বংশধরেরা তোমার সামনে স্থির থাকবে।”
{103:1} হে আমার প্রাণ, মাবুদের প্রশংসা কর; হে আমার অন্তর, তাঁর পবিত্রতার প্রশংসা কর।
{103:2} হে আমার প্রাণ, মাবুদের প্রশংসা কর; তাঁর কোন উপকারের কথা ভুলে যেয়ো না।
{103:3} তোমার সমস্ত গুনাহ্‌ তিনি মাফ করেন; তিনি তোমার সমস্ত রোগ ভাল করেন।
{103:4} তিনি কবর থেকে তোমার জীবন মুক্ত করেন; তিনি তোমাকে অটল মহব্বত ও মমতায় ঘিরে রাখেন।
{103:5} যা উপকার আনে তেমন সব জিনিস দিয়ে তিনি তোমাকে তৃপ্ত করেন; তিনি ঈগল পাখীর মত তোমাকে নতুন যৌবন দেন।
{103:6} মাবুদ উচিত কাজ করেন; তিনি ন্যায়ভাবে অত্যাচারিতদের বিচার করেন।
{103:7} কি উদ্দেশ্যে কি করেন তা তিনি মূসাকে জানিয়েছেন; তাঁর কাজ তিনি বনি-ইসরাইলদের দেখতে দিয়েছেন।
{103:8} মাবুদ মমতায় পূর্ণ ও দয়াময়; তিনি সহজে রেগে উঠেন না, তাঁর অটল মহব্বতের সীমা নেই।
{103:9} তিনি দোষীর বিরুদ্ধে দিনের পর দিন অভিযোগ করেন না, চিরকাল রাগ পুষে রাখেন না।
{103:10} আমাদের গুনাহের শাস্তি যতটা আমাদের পাওনা ততটা তিনি আমাদের দেন না; আমাদের অন্যায় অনুসারেও শাস্তি দেন না।
{103:11} দুনিয়া থেকে আসমানের দূরত্বের যেমন সীমা নেই, তেমনি তাঁর ভক্তদের উপরে তাঁর অটল মহব্বতেরও সীমা নেই।
{103:12} পশ্চিম দিক থেকে পূর্ব দিক যত দূরে, আমাদের সব গুনাহ্‌ তিনি তত দূরে সরিয়ে দিয়েছেন।
{103:13} সন্তানদের প্রতি পিতার যেমন মমতা আছে তেমনি তাঁর ভক্তদের উপর তাঁর মমতা আছে।
{103:14} কিভাবে আমরা গড়া তা তো তাঁর অজানা নেই; আমরা যে ধূলি ছাড়া আর কিছু নই তা তাঁর মনে আছে।
{103:15} ঘাসের আয়ুর মতই মানুষের আয়ু, মাঠের ফুলের মতই সে ফুটে ওঠে।
{103:16} ফুলের উপর দিয়ে বাতাস বয়ে গেলে ফুল আর থাকে না; যে জায়গায় সেই ফুল ফুটেছিল সেই জায়গায়ও আর তাকে মনে রাখে না।
{103:17} কিন্তু যারা মাবুদের ভক্ত, যারা তাঁর ব্যবস্থা মেনে চলে আর তাঁর নিয়ম মত চলার দিকে নজর
{103:18} রাখে, তাদের উপর তাঁর অটল মহব্বত ও তাঁর বিশ্বস্ততা চিরকাল থাকবে, বংশের পর বংশ ধরে থাকবে।
{103:19} মাবুদ বেহেশতে তাঁর সিংহাসন স্থাপন করেছেন; সব কিছুর উপরেই তাঁর রাজত্ব।
{103:20} হে মাবুদের শক্তিশালী ফেরেশতারা, যারা তাঁর কথার বাধ্য থেকে তাঁর হুকুম পালন করছ, তোমরা তাঁর প্রশংসা কর।
{103:21} হে মাবুদের খেদমতকারী শক্তিদলগুলো যারা তাঁর ইচ্ছা পালন করছ, তোমরা তাঁর প্রশংসা কর।
{103:22} হে মাবুদের রাজ্যের সব স্থানে তাঁর সৃষ্ট সব কিছু, তোমরা তাঁর প্রশংসা কর; হে আমার প্রাণ, মাবুদের প্রশংসা কর।
{104:1} হে আমার প্রাণ, মাবুদের প্রশংসা কর; হে আল্লাহ্‌, আমার মাবুদ, তুমি কত মহান! তুমি গৌরব ও মহিমার সাজে সেজে আছ।
{104:2} কাপড়ের মত করে তুমি নিজেকে আলো দিয়ে ঢেকেছ; আসমানকে তুমি ছাউনির মত করে বিছিয়ে দিয়েছ।
{104:3} তোমার বেহেশতের বাসস্থানের ভিত্তি তুমি আসমানের পানির উপরে স্থাপন করেছ; তুমি মেঘকে করেছ তোমার রথ; তুমি বাতাসের পাখায় ভর করে চলাচল কর।
{104:4} তুমি বাতাসকে তোমার দূত করেছ; জ্বলন্ত আগুনকে করেছ তোমার গোলাম।
{104:5} তুমি দুনিয়াকে তার নিজের ভিত্তির উপর স্থাপন করেছ; তা কখনও নড়বে না।
{104:6} তুমি দুনিয়াকে কাপড় দিয়ে ঢাকার মত করে সাগরের পানি দিয়ে ঢেকেছিলে; পাহাড়-পর্বতও সেই পানিতে ঢাকা ছিল।
{104:7} কিন্তু সেই পানি তোমার হুকুমে চলে গেল; তা ছুটে চলে গেল তোমার গর্জনে।
{104:8} পাহাড়-পর্বত আরও উঁচু হয়ে উঠল, সব উপত্যকা আরও নীচু হয়ে গেল; তুমি যে জায়গা ঠিক করে রেখেছিলে সেগুলো সেই পর্যন্ত গিয়ে পৌঁছাল।
{104:9} এইভাবে তুমি পানির সীমানা ঠিক করে দিয়েছ, যাতে পানি আর কখনও সীমানা ডিংগিয়ে দুনিয়াকে ঢেকে না ফেলে।
{104:10} উপত্যকার মধ্যে তুমিই পানির ঝর্ণা পাঠাও; সেই পানি পাহাড়ের মাঝখান দিয়ে বয়ে যায়।
{104:11} তা জীবজন্তুদের পানির যোগান দেয়; তাতে বুনো গাধার পিপাসা মেটে।
{104:12} পানির কাছেই আকাশের পাখীরা বাসা বাঁধে, আর গাছের ডালে ডালে গান গায়।
{104:13} তোমার বেহেশতের বাসস্থান থেকে তুমি পাহাড়-পর্বতের উপরে পানি ফেল; তোমার সেই কাজের ফলে দুনিয়া তৃপ্ত হয়।
{104:14} তুমি পশুপালের জন্য ঘাস আর মানুষের চাষের জন্য ফসলের গাছ জন্মাতে দাও, যেন জমি থেকেই সে তার খোরাক পেতে পারে-
{104:15} আংগুর-রস যা মানুষের মনকে খুশী করে, তেল যা তার মুখকে উজ্জ্বল করে, আর রুটি যা তার অন্তরে আনে বল।
{104:16} মাবুদের তৈরী সব গাছপালা প্রচুর বৃষ্টি পায়; তাঁর লাগানো লেবাননের এরস গাছও বৃষ্টি পায়।
{104:17} সেই সব গাছে পাখীরা বাসা বাঁধে; সারসও বেরস গাছে ঘর বানায়।
{104:18} উুঁচ উঁচু পাহাড়গুলোতে বুনো ছাগল বাস করে; পাহাড়ের খাঁজে খাঁজে শাফনের দল আশ্রয় নেয়।
{104:19} ঋতু ভাগ করার জন্য তুমি চাঁদ তৈরী করেছ; তোমার সময়মত সূর্য অস্ত যায়।
{104:20} তুমি অন্ধকার আনলে রাত হয়, বনের সব পশুরা তখন ঘুরে বেড়ায়।
{104:21} যুবসিংহেরা শিকার খুঁজতে গিয়ে চিৎকার করে, আল্লাহ্‌র কাছে তাদের খাবার চায়।
{104:22} সূর্য উঠলে তারা চলে যায় আর তাদের গর্তে শুয়ে পড়ে।
{104:23} তখন মানুষ তার কাজে বের হয়, সন্ধ্যা পর্যন্ত পরিশ্রম করে।
{104:24} হে মাবুদ, তুমি অনেক কিছু সৃষ্টি করেছ; তোমার জ্ঞান দিয়ে সেই সব তৈরী করেছ; তোমার সৃষ্ট জিনিসে দুনিয়া ভরা।
{104:25} ঐ যে বিরাট, বিশাল সমুদ্র- তা চলে বেড়ানো ছোট-বড় অসংখ্য প্রাণীতে ভরা আছে।
{104:26} তার মধ্যে ঐ চলছে জাহাজ, সেখানে লিবিয়াথনও আছে; তাকে তুমি সাগরে খেলা করার জন্য সৃষ্টি করেছ।
{104:27} তারা সব তোমার মুখের দিকে চেয়ে আছে, যাতে ঠিক সময়ে তুমি তাদের খাবার দাও।
{104:28} তুমি তাদের দিলে তারা তুলে নেয়; তুমি হাত খুললে তারা ভাল ভাল জিনিস পেয়ে তৃপ্ত হয়।
{104:29} তুমি মুখ লুকালে তারা ভয় পায়; তুমি তাদের জীবন্তবায়ু নিয়ে গেলে তারা মরে যায়, আবার তারা ধুলা হয়ে যায়।
{104:30} তোমার রূহ্‌ পাঠালে তাদের সৃষ্টি হয়; তুমি নতুন নতুন প্রাণ দিয়ে দুনিয়াকে সাজাও।
{104:31} মাবুদের গৌরব অনন্তকাল থাকুক; তিনি যেন নিজের কাজে আনন্দিত হন।
{104:32} তিনি দুনিয়ার দিকে তাকালে তা কাঁপে; তাঁর ছোঁয়াতে পাহাড়-পর্বত থেকে ধোঁয়া বের হয়।
{104:33} আমার সারা জীবন ধরে আমি মাবুদের উদ্দেশে কাওয়ালী গাইব; আমি যতদিন বেঁচে থাকব ততদিন আমার আল্লাহ্‌র উদ্দেশে প্রশংসার কাওয়ালী গাইব।
{104:34} আমার সব ধ্যান তাঁর কাছে মধুর হোক; আমি মাবুদের সংগে যুক্ত হয়ে আনন্দ করব।
{104:35} দুনিয়ার বুক থেকে গুনাহ্‌গার লোকেরা মুছে যাক; দুষ্ট লোকেরা সব শেষ হয়ে যাক। হে আমার প্রাণ, মাবুদের প্রশংসা কর; আলহামদুলিল্লাহ্‌!
{105:1} মাবুদকে শুকরিয়া জানাও, তাঁর গুণের কথা ঘোষণা কর; তাঁর কাজের কথা অন্যান্য জাতিদের জানাও।
{105:2} তাঁর উদ্দেশে কাওয়ালী গাও, তাঁর প্রশংসা-কাওয়ালী গাও; তাঁর সব অলৌকিক কাজের কথা বল।
{105:3} তাঁর পবিত্রতার প্রশংসা কর; যারা মাবুদকে গভীরভাবে জানতে আগ্রহী তাদের অন্তর আনন্দিত হোক।
{105:4} মাবুদ ও তাঁর কুদরতকে বুঝতে চেষ্টা কর; সব সময় তাঁর সংগে যোগাযোগ রাখতে আগ্রহী হও।
{105:5} হে তাঁর গোলাম ইব্রাহিমের বংশধরেরা, তাঁর বেছে নেওয়া ইয়াকুবের সন্তানেরা, তোমরা তাঁর মহান কাজগুলোর কথা
{105:6} মনে রেখো; তাঁর অলৌকিক কাজের কথা আর বিচারে যে শাস্তির কথা তিনি বলেছেন তা মনে রেখো।
{105:7} তিনিই আমাদের মাবুদ আল্লাহ্‌; গোটা দুনিয়া তাঁরই শাসনে চলছে।
{105:8} যে কালামের নির্দেশ তিনি দিয়েছিলেন হাজার হাজার বংশের জন্য, তাঁর সেই ব্যবস্থার কথা তিনি চিরকাল মনে রাখবেন।
{105:9} সেই ব্যবস্থা তিনি ইব্রাহিমের জন্য স্থাপন করেছিলেন আর ইসহাকের কাছে কসম খেয়েছিলেন।
{105:10} তিনি তাঁর ব্যবস্থা ইয়াকুবের কাছে নিয়ম হিসাবে আর ইসরাইলের কাছে চিরস্থায়ী ব্যবস্থা হিসাবে ঘোষণা করেছিলেন।
{105:11} তিনি বলেছিলেন, “আমি তোমাকে কেনান দেশটা দেব, সেটাই হবে তোমার পাওনা সম্পত্তি।”
{105:12} তাদের সংখ্যা যখন কম ছিল, খুবই কম ছিল, আর তারা সেখানে বিদেশী ছিল,
{105:13} তারা যখন সেখানে বিভিন্ন জাতির মধ্যে আর বিভিন্ন রাজ্যের মধ্যে ঘুরে বেড়াত,
{105:14} তখন তিনি কাউকে তাদের জুলুম করতে দিতেন না। তাদের জন্য তিনি বাদশাহ্‌দের ধম্‌কে দিতেন,
{105:15} বলতেন, “আমার অভিষিক্ত বান্দাদের ছোঁবে না; আমার নবীদের কোন ক্ষতি করবে না।”
{105:16} তারপর তিনি তাদের দেশে দুর্ভিক্ষ ডেকে আনলেন আর তাদের খাবারের অভাব ঘটালেন;
{105:17} তখন তিনি একজন লোককে তাদের আগে পাঠিয়ে দিলেন- ইউসুফকে পাঠিয়ে দিলেন; গোলাম হিসাবে তাঁকে বিক্রি করা হল।
{105:18} বেড়ীর শিকলে তাঁর পা কষ্ট পেল, লোহার শিকলে তিনি বাঁধা পড়লেন।
{105:19} তিনি যা বলেছিলেন যতদিন না তা সত্যি হয়ে দেখা দিল, ততদিন তাঁর সম্বন্ধে মাবুদের ওয়াদা পুরণের ব্যাপারে তাঁর পরীক্ষা চলছিল।
{105:20} বাদশাহ্‌র হুকুমে তাঁর শিকল খুলে দেওয়া হল; সেই শাসনকর্তা তাঁকে ছেড়ে দিলেন।
{105:21} তিনি তাঁকে তাঁর রাজবাড়ীর ও তাঁর সমস্ত সম্পত্তির কর্তা করলেন,
{105:22} যাতে তাঁর ইচ্ছা অনুসারে তিনি রাজকর্মচারীদের শাসনে রাখেন আর বৃদ্ধ নেতাদের পরামর্শ দেন।
{105:23} তারপর ইসরাইল মিসরে গেলেন; হাম-বংশীয়দের দেশে ইয়াকুব কিছুকাল বাস করলেন।
{105:24} মাবুদ তাঁর নিজের বান্দাদের বংশ অনেক বাড়িয়ে দিলেন; শত্রুদের চেয়ে তিনি তাদের শক্তিশালী করলেন।
{105:25} তাঁর বান্দাদের বিরুদ্ধে তিনি শত্রুদের অন্তরে ঘৃণা জাগিয়ে দিলেন, তাতে তারা তাঁর গোলামদের সংগে চালাকি খাটিয়ে চলতে লাগল।
{105:26} তিনি তাঁর গোলাম মূসাকে আর তাঁর বেছে নেওয়া হারুনকে পাঠিয়ে দিলেন;
{105:27} তাঁদের দিয়ে মাবুদ হাম-বংশীয়দের দেশে সকলের সামনে নানা রকম অলৌকিক চিহ্ন ও কুদরতি কাজ দেখালেন।
{105:28} তিনি অন্ধকার পাঠালেন, তাতে অন্ধকার হল; তাঁর কালামের বিরুদ্ধে তারা বিদ্রোহ করল না।
{105:29} তাদের পানি তিনি রক্ত করে দিলেন, তাতে সব মাছ মরে গেল।
{105:30} দেশ ব্যাঙে কিল্‌বিল্‌ করতে লাগল; এমন কি, তাদের বাদশাহ্‌র ঘরে গিয়েও সেগুলো ঢুকল।
{105:31} তাঁর কথায় ঝাঁকে ঝাঁকে পোকা আসল, তাদের দেশ মশাতে ছেয়ে গেল।
{105:32} তিনি বৃষ্টির মত করে তাদের উপর শিলা ফেললেন, সারা দেশে বিদ্যুৎ চমকাতে লাগল।
{105:33} তাদের আংগুর লতা আর ডুমুর গাছে তিনি আঘাত করলেন আর দেশের সব গাছপালা ভেংগে দিলেন।
{105:34} তাঁর কথায় পংগপাল আর অসংখ্য ফড়িং আসল;
{105:35} সেগুলো দেশের গাছ-গাছড়া আর জমির ফসল খেয়ে ফেলল।
{105:36} তারপর তিনি মিসরীয়দের যৌবনের শক্তির প্রথম ফল, অর্থাৎ দেশের সব প্রথম সন্তানকে আঘাত করলেন।
{105:37} তিনি সোনা-রূপা সহ বনি-ইসরাইলদের বের করে আনলেন; তাদের গোষ্ঠীগুলোর মধ্যে কেউ ক্লান্ত হয়ে পড়ে নি।
{105:38} তাদের চলে যাওয়া দেখে মিসরীয়রা খুশী হয়েছিল, কারণ তারা বনি-ইসরাইলদের ভীষণ ভয় করত।
{105:39} তাদের আড়াল করার জন্য তিনি তাঁর সেই মেঘটি মেলে দিলেন, আর রাতে আলো দেবার জন্য দিলেন আগুন।
{105:40} তারা খাবার চেয়েছিল বলে তিনি তাদের ভারুই পাখী এনে দিলেন; বেহেশত থেকে রুটি দিয়ে তাদের তৃপ্ত করলেন।
{105:41} তিনি পাথর খুলে দিলেন, তাতে পানি বেরিয়ে আসল; শুকনা জায়গার মধ্য দিয়ে তা নদীর মত বয়ে গেল।
{105:42} তাঁর গোলাম ইব্রাহিমের কাছে তিনি যে পবিত্র ওয়াদা করেছিলেন তা তিনি মনে করলেন।
{105:43} আনন্দ ও আনন্দ-গানের সংগে তাঁর বাছাই করা বান্দাদের তিনি বের করে আনলেন।
{105:44} তিনি অন্যান্য জাতির দেশ বনি-ইসরাইলদের দিলেন আর সেই সব জাতির পরিশ্রমের ফল তাঁর বান্দাদের নিতে দিলেন,
{105:45} যাতে তারা তাঁর নিয়ম পালন করে আর তাঁর শরীয়ত মেনে চলে। আলহামদুলিল্লাহ্‌!
{106:1} আলহামদুলিল্লাহ্‌! তোমরা মাবুদের শুকরিয়া আদায় কর, কারণ তিনি মেহেরবান; তাঁর মহব্বত চিরকাল স্থায়ী।
{106:2} মাবুদের মহৎ কাজের বর্ণনা কে করতে পারে? তাঁর প্রশংসার পূর্ণ প্রকাশ করে এমন সাধ্য কার?
{106:3} ধন্য তারা, যারা চালচলনে ন্যায়ের মান রাখে আর সব সময় ন্যায় কাজ করে।
{106:4} হে মাবুদ, তোমার বান্দাদের প্রতি রহমত দেখাবার সময় আমাকে ভুলে যেয়ো না; তাদের উদ্ধার করার সময় আমার দিকেও হাত বাড়িয়ে দিয়ো।
{106:5} এতে যেন আমি তোমার বাছাই করা বান্দাদের উন্নতি দেখতে পাই, তোমার জাতির আনন্দে আনন্দিত হতে পারি, আর যারা তোমার সম্পত্তি তার অংশ হিসাবে গর্ব করতে পারি।
{106:6} আমাদের পূর্বপুরুষদের মত আমরাও গুনাহ্‌ করেছি; আমরা অন্যায় করেছি, খারাপভাবে চলেছি।
{106:7} মিসরে থাকার সময়ে আমাদের পূর্বপুরুষেরা তোমার অলৌকিক চিহ্ন দেখে কিছুই বোঝে নি; তারা তোমার সীমাহীন অটল মহব্বতের কথাও মনে রাখে নি; তারা সাগরের ধারে, লোহিত সাগরের ধারে বিদ্রোহ করেছিল।
{106:8} তবুও তিনি তাঁর সুনাম রক্ষার জন্য, তাঁর মহাশক্তি প্রকাশের জন্য তাদের উদ্ধার করেছিলেন।
{106:9} তাঁর হুকুমে লোহিত সাগর শুকিয়ে গেল; তিনি মরুভূমির মধ্য দিয়ে যাওয়ার মত করে গভীর সাগরের মধ্য দিয়ে তাদের নিয়ে গেলেন।
{106:10} তিনি ঘৃণাকারীদের হাত থেকে তাদের রক্ষা করলেন; শত্রুদের হাত থেকে তাদের মুক্ত করলেন।
{106:11} তাদের শত্রুরা পানিতে ঢাকা পড়ল, একজনও বেঁচে রইল না।
{106:12} তখন মাবুদের কথায় তারা বিশ্বাস করল আর তাঁর প্রশংসা-কাওয়ালী গাইল।
{106:13} কিন্তু তাঁর কাজের কথা ভুলে যেতে তাদের দেরি হল না; তারা তাঁর পরামর্শের অপেক্ষায় রইল না।
{106:14} মরুভূমিতে তারা লোভ করে আল্লাহ্‌কে পরীক্ষা করল।
{106:15} তারা যা চেয়েছিল তিনি তা-ই তাদের দিলেন, কিন্তু তাদের উপর পাঠিয়ে দিলেন এক ক্ষয় করা রোগ।
{106:16} তাম্বুতে জীবন কাটাবার সময় মূসাকে দেখে, আর মাবুদের উদ্দেশ্যে পাক-পবিত্র করা সেই হারুনকে দেখে তাদের হিংসা হল।
{106:17} দুনিয়া মুখ খুলে দাথনকে গিলে ফেলল আর অবীরামের দলকে ঢেকে ফেলল।
{106:18} তাদের দলের মধ্যে আগুন জ্বলে উঠল; আগুনের শিখা দুষ্ট লোকদের পুড়িয়ে ফেলল।
{106:19} তুর পাহাড়ের সামনে তারা একটা বাছুর তৈরী করল আর ছাঁচে ঢালা মূর্তির পূজা করল।
{106:20} তাদের গৌরবময় আল্লাহ্‌কে ফেলে তারা ঘাস খাওয়া গরুর মূর্তিকে গ্রহণ করল।
{106:21} তাদের উদ্ধারকর্তা আল্লাহ্‌কে তারা ভুলে গেল যিনি মিসরে অনেক বড় বড় কাজ করেছিলেন।
{106:22} হাম-বংশীয়দের দেশে করা কুদরতি কাজের বিষয় তারা ভুলে গেল, লোহিত সাগরের কাছে করা ভয় জাগানো সব কাজ ভুলে গেল।
{106:23} তাই তিনি বললেন তাদের ধ্বংস করবেন; তিনি তা-ই করতেন কিন্তু তাঁর বাছাই করা বান্দা মূসা তাঁর আসবার পথে গিয়ে দাঁড়ালেন, যেন তিনি তাদের ধ্বংস করে ফেলার রাগ ফিরাতে পারেন।
{106:24} পরে তারা সেই সুন্দর দেশটাকে তুচ্ছ করল; তারা মাবুদের কথায় বিশ্বাস করল না।
{106:25} তাদের তাম্বুর মধ্যে তারা বকবক করতে লাগল; মাবুদের কথায় তারা কান দিল না।
{106:26} তাই তিনি তাদের সম্বন্ধে এই কসম খেলেন- তিনি মরুভূমিতেই তাদের শেষ করে দেবেন,
{106:27} তাদের বংশধরদের বিভিন্ন জাতির মধ্যে মৃত্যু ঘটাবেন, আর বিভিন্ন দেশে তাদের ছড়িয়ে দেবেন।
{106:28} তারা পিয়োর পাহাড়ের বাল দেবতার পূজায় যোগ দিল আর মৃত লোকদের উদ্দেশে কোরবানীর গোশ্‌ত খেল।
{106:29} এই সব খারাপ কাজ দিয়ে তারা মাবুদের রাগ জাগিয়ে তুলল, তাই তাদের মধ্যে মহামারী লাগল।
{106:30} তখন ইমাম পীনহস্‌ উঠে এর উপযুক্ত শাস্তি দিলেন, আর মহামারী থেমে গেল।
{106:31} পীনহসের এই কাজের ফলে তাঁকে চিরকালের জন্য ধার্মিক বলে ধরা হল।
{106:32} মরীবার পানির ধারে তারা মাবুদের রাগ জাগিয়ে তুলল; তাদের জন্যই মূসা বিপদে পড়লেন।
{106:33} তারা আল্লাহ্‌র রূহের বিরুদ্ধে বিদ্রোহ করেছিল, তাতে মূসার মুখ থেকে এমন সব কথা বেরিয়ে এসেছিল যা বলা তাঁর উচিত ছিল না।
{106:34} আল্লাহ্‌র হুকুমের অবাধ্য হয়ে তারা অন্যান্য জাতিদের ধ্বংস করল না,
{106:35} বরং সেই সব জাতির সংগে তারা নিজেদের মিশিয়ে দিল আর তাদের আচার-ব্যবহার গ্রহণ করল।
{106:36} তাদের মূর্তিগুলোকে তারা পূজা করল আর সেগুলোই তাদের ফাঁদ হল।
{106:37} এমন কি, ভূতদের উদ্দেশে তাদের ছেলে ও মেয়েদের তারা বলি দিল।
{106:38} তারা নির্দোষীদের, অর্থাৎ তাদের ছেলেমেয়েদের রক্তপাত করল। তারা কেনানের মূর্তিগুলোর উদ্দেশে তাদের বলি দিল, তাতে গোটা দেশটা সেই রক্তে নাপাক হল।
{106:39} এ সব করে তারা নিজেদের নাপাক করল; তাদের কাজ দিয়ে তারা মাবুদের প্রতি বেঈমানী করল।
{106:40} সেজন্যই মাবুদের রাগ তাঁর বান্দাদের উপর জ্বলে উঠল; যারা তাঁরই সম্পত্তি তাদের প্রতি তাঁর ঘৃণা জাগল।
{106:41} তিনি অন্যান্য জাতিদের হাতে তাদের তুলে দিলেন; তাদের ঘৃণাকারীরা তাদের শাসন করতে লাগল।
{106:42} তাদের শত্রুরা তাদের উপর জুলুম চালাল; তারা তাদের অধীনে রইল।
{106:43} অনেকবারই তিনি তাদের উদ্ধার করলেন, কিন্তু তারা নিজেদের ইচ্ছায় বিদ্রোহী হল; গুনাহের দরুন তাদের পতন হল।
{106:44} তবুও তিনি তাদের ফরিয়াদ শুনে তাদের কষ্টের দিকে তাকালেন।
{106:45} তাদের জন্য তাঁর স্থাপন করা ব্যবস্থার কথা তিনি মনে করলেন; তাঁর অসীম, অটল মহব্বত অনুসারে তাদের প্রতি মমতা করলেন।
{106:46} যারা তাদের বন্দী করেছিল তাদের কাছে তিনি তাদের দয়ার পাত্র করে তুললেন।
{106:47} হে আল্লাহ্‌, আমাদের মাবুদ, আমাদের উদ্ধার কর; অন্যান্য জাতিদের মধ্য থেকে তুমি আমাদের এক জায়গায় নিয়ে এস, যাতে আমরা তোমার পবিত্রতার উদ্দেশে শুকরিয়া জানাতে পারি আর তোমার গুণগান করতে পারছি বলে গর্ববোধ করতে পারি।
{106:48} সৃষ্টির আগে থেকে আখেরাত পর্যন্ত ইসরাইলের মাবুদ আল্লাহ্‌র প্রশংসা হোক। সমস্ত লোক বলুক, “আমিন।” আলহামদুলিল্লাহ্‌!
{i107:1} পঞ্চম সিপারা (১০7-150 রুকু)
{107:1} মাবুদের মুক্ত করা বান্দারা এই কথা বলুক, “তোমরা মাবুদকে শুকরিয়া জানাও, কারণ তিনি মেহেরবান; তাঁর
{107:2} অটল মহব্বত চিরকাল স্থায়ী।” তারা এই কথা বলুক, কারণ তিনি বিপক্ষের হাত থেকে তাদের ছাড়িয়ে এনেছেন;
{107:3} তিনি অন্যান্য দেশ থেকে তাদের এক জায়গায় নিয়ে এসেছেন, নিয়ে এসেছেন পূর্ব-পশ্চিম ও উত্তর-দক্ষিণ থেকে।
{107:4} তারা মরুভূমির নির্জন জায়গায় ঘুরে বেড়ালো; বাস করার মত কোন শহর তারা খুঁজে পেল না।
{107:5} তারা খিদে ও পিপাসায় কষ্ট পেল, তাদের প্রাণ শ্রান্ত-ক্লান্ত হল।
{107:6} বিপদে পড়ে তারা মাবুদের কাছে ফরিয়াদ জানাল, এতে কষ্ট থেকে তিনি তাদের উদ্ধার করলেন।
{107:7} তিনি সোজা পথ দিয়ে তাদের নিয়ে গেলেন যেন তারা কোন শহরে গিয়ে বাস করতে পারে।
{107:8} মানুষের প্রতি মাবুদের কুদরতি কাজের জন্য আর তাঁর অটল মহব্বতের জন্য তারা তাঁর শুকরিয়া আদায় করুক।
{107:9} যাদের অন্তরে পিপাসা আছে তিনি তাদের পিপাসা মেটান, আর যাদের অন্তরে খিদে আছে ভাল ভাল জিনিস দিয়ে তিনি তাদের তৃপ্ত করেন।
{107:10} তারা অন্ধকারে, ঘন অন্ধকারের মধ্যে বসে ছিল, সেই বন্দীরা দুঃখে ও লোহার শিকলে কষ্ট পাচ্ছিল;
{107:11} কারণ তারা আল্লাহ্‌র কালামের বিরুদ্ধে বিদ্রোহ করত, আল্লাহ্‌তা’লার পরামর্শ তারা তুচ্ছ করত।
{107:12} তাই তিনি কঠিন পরিশ্রম দিয়ে তাদের অহংকার ভেংগে দিলেন; তারা উচোট খেল, সাহায্যকারী কেউ ছিল না।
{107:13} বিপদে পড়ে তারা মাবুদের কাছে ফরিয়াদ জানাল, এতে কষ্ট থেকে তিনি তাদের রক্ষা করলেন।
{107:14} অন্ধকার, ঘন অন্ধকার থেকে তিনি তাদের বের করে আনলেন; তিনি তাদের শিকল ভেংগে দিলেন।
{107:15} মানুষের প্রতি মাবুদের কুদরতি কাজের জন্য আর তাঁর অটল মহব্বতের জন্য তারা তাঁর শুকরিয়া আদায় করুক।
{107:16} তিনি ব্রোঞ্জের দরজা ভেংগে ফেলেছেন আর লোহার আগল কেটে ফেলেছেন।
{107:17} যাদের মন অসাড় তারা তাদের বিদ্রোহের জন্য আর অন্যায়ের জন্য কষ্ট পেল।
{107:18} তারা সমস্ত খাবার ঘৃণা করল আর মৃত্যুর দুয়ারের কাছে উপস্থিত হল।
{107:19} বিপদে পড়ে তারা মাবুদের কাছে ফরিয়াদ জানাল, এতে কষ্ট থেকে তিনি তাদের রক্ষা করলেন।
{107:20} তাঁর কালাম পাঠিয়ে তিনি তাদের সুস্থ করলেন; তিনি কবর থেকে তাদের উদ্ধার করলেন।
{107:21} মানুষের প্রতি মাবুদের কুদরতি কাজের জন্য আর তাঁর অটল মহব্বতের জন্য তারা তাঁর শুকরিয়া আদায় করুক।
{107:22} তারা কৃতজ্ঞতা-কোরবানী দিক, আনন্দ-কাওয়ালীর মধ্য দিয়ে তাঁর সব কাজের কথা বলুক।
{107:23} যারা জাহাজে করে সাগরে যায় আর মহাসমুদ্রের মধ্যে ব্যবসা করে,
{107:24} তারাই মাবুদের কাজ দেখেছে, গভীর পানিতে দেখেছে তাঁর অলৌকিক চিহ্ন।
{107:25} একবার তাঁর কথায় ভীষণ ঝড় হল, তাতে বড় বড় ঢেউ উঠল।
{107:26} ফলে নাবিকেরা উঠল আসমান পর্যন্ত আর নামল পানির তলায়; বিপদে পড়ে ভয়ে তাদের প্রাণ উড়ে গেল।
{107:27} মাতালের মত তারা হেলেদুলে ঢলে পড়ল; তারা বুদ্ধিহারা হয়ে গেল।
{107:28} বিপদে পড়ে তারা মাবুদের কাছে ফরিয়াদ জানাল, এতে কষ্ট থেকে তিনি তাদের বের করে আনলেন।
{107:29} তিনি ঝড় থামিয়ে দিলেন, তাতে সমুদ্রের ঢেউ শান্ত হয়ে গেল।
{107:30} সমুদ্র শান্ত হয়ে গেলে তারা খুশী হল; যে বন্দরে তারা যেতে চেয়েছিল সেখানেই তিনি তাদের নিয়ে গেলেন।
{107:31} মানুষের প্রতি মাবুদের কুদরতি কাজের জন্য আর তাঁর অটল মহব্বতের জন্য তারা তাঁর শুকরিয়া আদায় করুক।
{107:32} সমাজের মধ্যে তারা তাঁর প্রশংসা করুক, বৃদ্ধ নেতাদের সভায় তাঁর গুণগান করুক।
{107:33} তিনি নদীগুলোকে মরুভূমি করে ফেলেন, ঝর্ণাকে করে ফেলেন শুকনা জমি,
{107:34} আর ফসল জন্মানো জমিকে করে ফেলেন লবণের মাঠ। যারা সেখানে বাস করে তাদের দুষ্টতার জন্যই তিনি এই সব করেন।
{107:35} তিনি মরুভূমিকে পুকুর করে ফেলেন আর শুকনা জায়গাকে করে ফেলেন ঝর্ণা।
{107:36} ক্ষুধায় কষ্ট পাওয়া লোকদের তিনি সেখানে বাস করান; তারা সেখানে শহর গড়ে তোলে।
{107:37} তারা ক্ষেতে বীজ বোনে, আংগুর গাছ লাগায়, আর প্রচুর ফসল ফলায়।
{107:38} তিনি তাদের দোয়া করেন আর তাদের সংখ্যা অনেক বেড়ে যায়; তিনি তাদের পশুপাল কমে যেতে দেন না।
{107:39} জুলুম, বিপদ ও দুঃখে আবার তাদের সংখ্যা কমে যায় আর তাদের অবস্থা খারাপ হয়।
{107:40} তিনি উঁচু পদের লোকদের উপরে অপমান ঢেলে দেন, পথহীন নির্জন জায়গায় তাদের ঘুরে বেড়াতে দেন;
{107:41} কিন্তু তিনি দুর্দশার নাগালের বাইরে অভাবীদের রাখেন, ভেড়ার পালের মত তাদের সন্তানের সংখ্যা বাড়ান।
{107:42} আল্লাহ্‌ভক্ত লোকেরা তা দেখে আনন্দিত হয়, কিন্তু অন্যায়কারীরা মুখ বন্ধ করতে বাধ্য হয়।
{107:43} যে জ্ঞানী সে এই সব বিষয়ে মনোযোগ দিক আর মাবুদের অটল মহব্বতের বিষয় ভাল করে লক্ষ্য করুক।
{108:1} হে আল্লাহ্‌, আমার মন স্থির আছে; আমি কাওয়ালী গাইব আর আমার সমস্ত দিল দিয়ে গানের সুর তুলব।
{108:2} ওহে বীণা ও সুরবাহার, জেগে ওঠো; আমি ভোরকে জাগিয়ে তুলব।
{108:3} হে মাবুদ, বিভিন্ন জাতির সামনে আমি তোমার শুকরিয়া আদায় করব, তাদের মধ্যে তোমার উদ্দেশে কাওয়ালী গাইব;
{108:4} কারণ তোমার অটল মহব্বত আসমান থেকেও উঁচু, তোমার বিশ্বস্ততা মেঘেরও উপরে পৌঁছায়।
{108:5} হে আল্লাহ্‌, তোমার মহিমা আসমান ছাপিয়ে উঠুক; তোমার গৌরব সমস্ত দুনিয়ার উপরে দেখা দিক।
{108:6} তোমার শক্তিশালী হাত বাড়িয়ে আমাদের তুমি উদ্ধার কর; আমার ডাকে সাড়া দাও, যেন তুমি যাদের ভালবাস তারা উদ্ধার পায়।
{108:7} আল্লাহ্‌ তাঁর পবিত্রতার নাম করে বলেছেন, “আমি আনন্দের সংগে শিখিম ভাগ করে দেব, সুক্কোতের উপত্যকার জায়গা জরীপ করে ভাগ করে দেব।
{108:8} গিলিয়দ আমার, মানশাও আমার; আফরাহীম যেন আমার মাথার লোহার টুপী, আর এহুদা আমার রাজদণ্ড।
{108:9} মোয়াব আমার পা ধোয়ার পাত্র; আমি ইদোমের উপরে আমার পায়ের জুতা ফেলব, আর ফিলিস্তীনের উপরে জয়ের হাঁক দেব।”
{108:10} কে আমাকে ঐ শহরে নিয়ে যাবে যেখানে ঢোকা শক্ত? কে আমাকে পথ দেখিয়ে ইদোমে নিয়ে যাবে?
{108:11} হে আল্লাহ্‌, তুমি কি আমাদের বাতিল কর নি? আমাদের সৈন্যদলের সংগে তুমি তো আর যাও না।
{108:12} হে আল্লাহ্‌, শত্রুর বিরুদ্ধে তুমি আমাদের সাহায্য কর, কারণ মানুষের সাহায্যের তো কোন দাম নেই।
{108:13} আল্লাহ্‌র সাহায্যে আমরা জয়লাভ করব; আমাদের শত্রুদের তিনিই পায়ে মাড়াবেন।
{109:1} হে আল্লাহ্‌ আমি তোমার প্রশংসা করি; তুমি চুপ করে থেকো না।
{109:2} দুষ্ট ছলনাকারী লোকেরা আমার বিরুদ্ধে মুখ খুলেছে; তাদের মিথ্যাবাদী জিভ্‌ দিয়ে তারা আমার বিরুদ্ধে কথা বলেছে।
{109:3} তারা আমাকে ঘৃণার কথা দিয়ে ঘিরে ফেলেছে, বিনা কারণে আমার উপর হামলা করেছে।
{109:4} আমার ভালবাসার বদলে তারা আমার বিরুদ্ধে শত্রুতা করে, কিন্তু আমি মুনাজাতে ব্যস্ত থাকি।
{109:5} তারা উপকারের বদলে আমার ক্ষতি করে, ভালবাসার বদলে আমাকে ঘৃণা করে।
{109:6} তুমি তাদের উপরে দুষ্ট বিচারক নিযুক্ত কর; যারা তাদের দোষী করবে তারা তাদের ডান পাশে দাঁড়াক।
{109:7} বিচারে তাদের দোষী বলে রায় দেওয়া হোক; তাদের মুনাজাত গুনাহ্‌ বলে ধরা হোক।
{109:8} তাদের আয়ু অল্প হোক; তাদের উঁচু পদ অন্য লোকেরা নিয়ে যাক।
{109:9} তাদের ছেলেমেয়েরা বাবাকে হারাক; তাদের স্ত্রীরা বিধবা হোক।
{109:10} তাদের ছেলেমেয়েরা পথে পথে ভিক্ষা করুক আর তাদের ভাংগাচোরা ঘর থেকে দূরে গিয়ে খাবার খুঁজে বেড়াক।
{109:11} মহাজন তাদের সব কিছু নিয়ে যাক; অন্য লোকে তাদের পরিশ্রমের ফল লুটে নিক।
{109:12} তাদের প্রতি দয়া করতে পারে এমন কেউ না থাকুক; তাদের এতিম ছেলেমেয়েদের প্রতি কেউ মমতা না করুক।
{109:13} তাদের বংশধরদের মেরে ফেলা হোক; তাদের সন্তানদের নাম মুছে ফেলা হোক।
{109:14} তাদের পূর্বপুরুষদের অন্যায়ের কথা মাবুদের মনে থাকুক; তাদের মায়েদের গুনাহ্‌ মুছে ফেলা না হোক।
{109:15} সব সময় সেগুলো মাবুদের সামনে থাকুক, যাতে তিনি দুনিয়া থেকে তাদের স্মৃতি মুছে ফেলতে পারেন।
{109:16} তারা দয়া করার কথা কখনও মনে করত না, বরং দুঃখী, গরীব ও হতাশ লোকদের হত্যা করবার জন্য জুলুম করত।
{109:17} তারা বদদোয়া দিতে ভালবাসত, তাই সেই বদদোয়া তাদেরই উপরে পড়ল; দোয়া করতে তাদের ভাল লাগত না, তাই দোয়া তাদের কাছ থেকে দূরে গেল।
{109:18} কাপড় পরার মত করে বদদোয়া দেওয়া তাদের অভ্যাসে দাঁড়িয়েছিল; তা অভ্যাসে দাঁড়িয়েছিল তাদের পানি খাওয়ার মত আর গায়ে তেল মাখাবার মত।
{109:19} সেই বদদোয়া চাদরের মত তাদের জড়িয়ে রাখুক আর কোমর-বাঁধনির মত সব সময় বেঁধে রাখুক।
{109:20} আমার বিপক্ষেরা, যারা আমার বিষয়ে খারাপ কথা বলে, তারা মাবুদের কাছ থেকে যেন এই ফলই পায়।
{109:21} কিন্তু তুমি, হে আল্লাহ্‌ মালিক, তোমার সুনাম রক্ষার জন্য তুমি আমার প্রতি দয়া কর; তোমার মহব্বতের মেহেরবানীতে তুমি আমাকে উদ্ধার কর।
{109:22} আমি দুঃখী ও অভাবী; আমি অন্তরে আঘাত পেয়েছি।
{109:23} বিকালের ছায়ার মতই আমি মিলিয়ে যাচ্ছি; পংগপালের মত আমাকে ঝেড়ে ফেলা হয়েছে।
{109:24} না খেয়ে খেয়ে আমার হাঁটু দুর্বল হয়েছে; আমার শরীর রোগা হয়ে গেছে, একেবারে শুকিয়ে গেছে।
{109:25} আমার বিপক্ষদের কাছে আমি ঠাট্টার পাত্র হয়েছি; তারা আমাকে দেখে মাথা নাড়ে।
{109:26} হে আল্লাহ্‌ আমার মাবুদ, আমাকে সাহায্য কর; তোমার অটল মহব্বতের দরুন আমাকে রক্ষা কর।
{109:27} তারা জানুক এ তোমারই কাজ; তুমিই, হে মাবুদ, এই কাজ করেছ।
{109:28} তারা বদদোয়া দিক, কিন্তু তুমি দোয়া কোরো; তারা আমার বিরুদ্ধে উঠলে লজ্জায় পড়বে, কিন্তু তোমার গোলাম আনন্দিত হবে।
{109:29} আমার বিপক্ষেরা অপমানে ঢাকা পড়ুক, আর লজ্জা চাদরের মত তাদের গায়ে জড়িয়ে থাকুক।
{109:30} আমি সকলের সামনে মাবুদের অনেক শুকরিয়া আদায় করব, আর অনেক লোকের মধ্যে তাঁর প্রশংসা করব;
{109:31} কারণ তিনি অভাবীর পাশে থাকেন, যেন অন্যায় বিচারের রায় থেকে তার প্রাণ রক্ষা করতে পারেন।
{110:1} মাবুদ আমার প্রভুকে বললেন, “যতক্ষণ না আমি তোমার শত্রুদের তোমার পায়ের তলায় রাখি, ততক্ষণ তুমি আমার ডান দিকে বস।”
{110:2} তোমার রাজপদের অধিকার মাবুদ সিয়োন থেকে প্রকাশ করবেন; তিনি বলবেন, “তোমার শত্রুদের মাঝখানে থেকে তুমি রাজত্ব কোরো।”
{110:3} যুদ্ধের দিনে তোমার লোকেরা নিজেরাই যুদ্ধ করতে আসবে; পবিত্রতার সাজে সেজে ভোরের গর্ভ থেকে যেমন শিশির, তেমনি তোমার কাছে তোমার যুবকেরা।
{110:4} মাবুদ কসম খেয়েছেন, “তুমি চিরকালের জন্য মাল্‌কীসিদ্দিকের মত ইমাম।” এই বিষয়ে তিনি তাঁর মন বদলাবেন না।
{110:5} দীন-দুনিয়ার মালিক তোমার ডান পাশে আছেন; তাঁর গজবের দিনে তিনি বাদশাহ্‌দের শেষ করে দেবেন।
{110:6} তিনি বিভিন্ন জাতির বিচার করে রায় দেবেন; তিনি দুনিয়া লাশে পরিপূর্ণ করবেন; তিনি দুনিয়ার সব জায়গায় শত্রুদের মাথা চুরমার করবেন।
{110:7} তাদের তাড়া করে যেতে যেতে তিনি স্রোতের পানি খাবেন, তাতে সতেজ হয়ে শেষে তিনি জয়ী হবেন।
{111:1} আলহামদুলিল্লাহ্‌! আমি সমস্ত দিল দিয়ে মাবুদের প্রশংসা করব, প্রশংসা করব আল্লাহ্‌ভক্তদের দলের মধ্যে, প্রশংসা করব মাহ্‌ফিলের লোকদের মধ্যে।
{111:2} মাবুদের সব কাজ মহৎ; যারা তাতে আনন্দিত হয় তারা সেই সব নিয়ে ধ্যান করে।
{111:3} তাঁর কাজ গৌরব ও মহিমায় পূর্ণ, তাঁর সততা চিরকাল স্থায়ী।
{111:4} তিনি তাঁর অলৌকিক চিহ্ন স্মরণীয় করে রাখলেন; তিনি দয়াময় এবং মমতায় পূর্ণ।
{111:5} তাঁর ভক্তদের তিনি খাবার যুগিয়ে দেন; তাঁর স্থাপন করা ব্যবস্থা তিনি কখনও ভুলবেন না।
{111:6} অন্যান্য জাতির দেশ অধিকার হিসাবে তাঁর বান্দাদের দিয়ে তিনি তাঁর কাজের শক্তি তাদের দেখিয়েছেন।
{111:7} তাঁর সব কাজে তিনি বিশ্বস্ত ও ন্যায়ে পূর্ণ; তাঁর সমস্ত নিয়ম বিশ্বাসযোগ্য।
{111:8} সেই নিয়মগুলো চিরকাল স্থায়ী; তা বিশ্বস্ততা ও সততার সংগে স্থাপন করা হয়েছে।
{111:9} তাঁর বান্দাদের জন্য তিনি মুক্তির বন্দোবস্ত করেছেন; তিনি হুকুম দিয়ে চিরকালের জন্য তাঁর ব্যবস্থা স্থাপন করেছেন। তিনি পবিত্র; তিনি ভয় জাগান।
{111:10} মাবুদের প্রতি ভয় হল জ্ঞানের ভিত্তি; যারা সেই অনুসারে কাজ করে তারা সুবুদ্ধি পায়। মাবুদের প্রশংসা চিরকাল স্থায়ী।
{112:1} আলহামদুলিল্লাহ্‌! ধন্য সে, যে মাবুদকে ভয় করে এবং তাঁর হুকুমে খুব আনন্দিত হয়।
{112:2} তার বংশধরেরা দুনিয়াতে শক্তিশালী হবে; অন্তরে যে খাঁটি তার বংশ দোয়া পাবে।
{112:3} তার ঘরে ধন ও সম্পদ থাকবে; তার সততা চিরকাল স্থায়ী।
{112:4} যে অন্তরে খাঁটি তার জন্য অন্ধকারেও আলো দেখা দেয়, কারণ সে দয়ালু, মমতায় পূর্ণ ও সৎ।
{112:5} যে দয়া করে ও ধার দেয় আর ন্যায়ভাবে সব কাজ করে তার উন্নতি হয়।
{112:6} সে সব সময় স্থির থাকবে; আল্লাহ্‌ভক্ত লোককে মানুষ চিরকাল মনে রাখবে।
{112:7} দুঃসংবাদেও সে ভয় পাবে না; তার অন্তর স্থির আর সে মাবুদের উপর ভরসা করে।
{112:8} তার অন্তর সুস্থির বলে সে ভয় করে না; শেষে সে তার শত্রুদের পরাজয় দেখবে।
{112:9} সে খোলা হাতে গরীবদের দান করেছে; তার সততা চিরকাল স্থায়ী, তার শক্তি ও সম্মান বৃদ্ধি পাবে।
{112:10} দুষ্ট লোক তা দেখে বিরক্ত হবে; সে দাঁতে দাঁত ঘষবে ও শেষ হয়ে যাবে। দুষ্টদের আশা-ভরসা নিষ্ফল হবে।
{113:1} আলহামদুলিল্লাহ্‌! হে মাবুদের গোলামেরা, প্রশংসা কর; মাবুদের প্রশংসা কর।
{113:2} মাবুদের নামের প্রশংসা হোক, এখন ও চিরকাল হোক।
{113:3} সূর্য ওঠার স্থান থেকে শুরু করে তার অস্ত যাবার স্থান পর্যন্ত মাবুদের প্রশংসা হোক।
{113:4} সমস্ত জাতি মাবুদের অধীন; আসমানেরও উপরে রয়েছে তাঁর মহিমা।
{113:5} আর কে আছে আমাদের মাবুদ আল্লাহ্‌র মত? তিনি আকাশেরও অনেক উপরে বাস করেন
{113:6} আর নীচু হয়ে আসমান ও জমীনের দিকে তাকান।
{113:7} তিনি ধুলা থেকে দুঃখীকে উঠান, আর অভাবীকে উঠান ময়লার স্তূপ থেকে;
{113:8} যাতে তিনি উঁচু পদের লোকদের সংগে তাদের বসিয়ে দিতে পারেন, এমন কি, যারা তাঁর বান্দাদের মধ্যে উঁচু পদে আছে তাদের সংগে বসিয়ে দিতে পারেন।
{113:9} তিনি বন্ধ্যাকে ছেলেমেয়েদের আনন্দময়ী মা করে সংসারের পূর্ণ অধিকার দেন। আলহামদুলিল্লাহ্‌!
{114:1} ইসরাইল জাতি যখন মিসর থেকে বের হয়ে আসল, ভিন্ন ভাষায় কথা বলা লোকদের মধ্য থেকে ইয়াকুবের বংশ যখন বের হয়ে আসল,
{114:2} তখন এহুদা হল আল্লাহ্‌র পবিত্র স্থান, ইসরাইল হল তাঁর রাজ্য।
{114:3} তা দেখে লোহিত সাগর পালিয়ে গেল, জর্ডান নদী উজানে বইল,
{114:4} আর বড় বড় পাহাড় ভেড়ার মত, ছোট ছোট পাহাড় ভেড়ার বাচ্চার মত লাফাতে লাগল।
{114:5} ওহে সাগর, কি হল তোমার? কেন তুমি পালিয়ে গেলে? ওহে জর্ডান, কেন তুমি উজানে বইলে?
{114:6} ওহে বড় বড় পাহাড়, কেন তোমরা ভেড়ার মত লাফাতে লাগলে? ওহে ছোট ছোট পাহাড়, কেন লাফাতে লাগলে ভেড়ার বাচ্চার মত?
{114:7} হে দুনিয়া, ইয়াকুবের আল্লাহ্‌ মালিকের সামনে কেঁপে ওঠো।
{114:8} তিনি পাথুরে পাহাড়কে করলেন পুকুর আর শক্ত পাথরকে করলেন পানির ঝর্ণা।
{115:1} আমাদের নয়, হে মাবুদ, আমাদের নয়, কিন্তু তোমার প্রশংসা হোক; তোমার অটল মহব্বত ও বিশ্বস্ততার জন্যই হোক।
{115:2} অন্য জাতিরা কেন বলবে, “কোথায় ওদের আল্লাহ্‌?”
{115:3} আমাদের আল্লাহ্‌ বেহেশতে আছেন; তাঁর ইচ্ছামত তিনি কাজ করেন।
{115:4} ওদের মূর্তিগুলো সোনা আর রূপা দিয়ে মানুষের হাতে গড়া।
{115:5} তাদের মুখ আছে কিন্তু কথা বলতে পারে না, চোখ আছে কিন্তু দেখতে পায় না;
{115:6} তাদের কান আছে কিন্তু শুনতে পায় না, নাক আছে কিন্তু গন্ধ নিতে পারে না।
{115:7} তাদের হাত আছে কিন্তু ছুঁতে পারে না, পা আছে কিন্তু হাঁটতে পারে না, গলা দিয়ে কোন শব্দও বের করতে পারে না।
{115:8} যারা এগুলোকে তৈরী করে আর তাদের উপর বিশ্বাস ও নির্ভর করে তারাও ঐ সব মূর্তির মত হবে।
{115:9} হে বনি-ইসরাইলরা, মাবুদের উপর ভরসা কর - তিনিই তাদের সাহায্যকারী ও ঢাল।
{115:10} হে হারুনের বংশ, মাবুদের উপর ভরসা কর - তিনিই তাদের সাহায্যকারী ও ঢাল।
{115:11} হে মাবুদের ভক্তেরা, মাবুদের উপর ভরসা কর - তিনিই তাদের সাহায্যকারী ও ঢাল।
{115:12} মাবুদ আমাদের কথা মনে করেছেন, সেজন্য তিনি আমাদের দোয়া করবেন; হ্যাঁ, তিনি ইসরাইলের বংশকে দোয়া করবেন, তিনি হারুনের বংশকে দোয়া করবেন,
{115:13} তিনি তাঁর ছোট-বড় সব ভক্তকে দোয়া করবেন।
{115:14} মাবুদ তোমাদের ও তোমাদের সন্তানদের বংশ বাড়িয়ে তুলুন।
{115:15} মাবুদ, যিনি আসমান ও জমীনের সৃষ্টিকর্তা, তিনি তোমাদের দোয়া করুন।
{115:16} বেহেশত হল মাবুদেরই বেহেশত, কিন্তু দুনিয়াটা তিনি মানুষকে দিয়েছেন।
{115:17} মৃতেরা তো মাবুদের প্রশংসা করে না; যারা মৃত্যুর নীরবতার মধ্যে নেমে যায় তারা প্রশংসা করে না;
{115:18} কিন্তু আমরা মাবুদের প্রশংসা করব, প্রশংসা করব এখন থেকে চিরকাল। আলহামদুলিল্লাহ্‌!
{116:1} আমি মাবুদকে মহব্বত করি, কারণ তিনি আমার মিনতি শুনেছেন।
{116:2} তিনি আমার কথায় কান দিয়েছেন, তাই যতদিন আমি বেঁচে থাকব ততদিন তাঁকে ডাকব।
{116:3} মৃত্যুর দড়িতে আমি বাঁধা পড়েছিলাম, কবরের আজাব আমাকে পেয়ে বসেছিল; আমি দুঃখ ও কষ্ট পাচ্ছিলাম।
{116:4} তখন আমি মাবুদকে ডেকে বললাম, “হে মাবুদ, আমি তোমার কাছে মিনতি করি, তুমি আমার প্রাণ বাঁচাও।”
{116:5} মাবুদ দয়াময় ও ন্যায়বান; আমাদের আল্লাহ্‌ মমতায় পূর্ণ।
{116:6} মাবুদ সরলমনা লোকদের রক্ষা করেন; আমি অসহায় হয়ে পড়েছিলাম কিন্তু তিনিই আমাকে উদ্ধার করেছিলেন।
{116:7} হে আমার প্রাণ, আবার শান্ত হও, কারণ মাবুদ তোমার অনেক উন্নতি করেছেন।
{116:8} হে মাবুদ, তুমিই মৃত্যু থেকে আমার প্রাণ, চোখের পানি থেকে আমার চোখ, আর পড়ে যাওয়ার হাত থেকে আমার পা রক্ষা করেছ।
{116:9} আমি জীবিতদের মধ্যে মাবুদের সামনে চলাফেরা করব।
{116:10} যখন আমি বলেছিলাম, “আমি খুব দুর্দশায় পড়েছি,” তখনও আমার ঈমান ছিল।
{116:11} আমি ভয় পেয়ে বলেছিলাম, “সব মানুষই মিথ্যাবাদী।”
{116:12} মাবুদ আমার যে সব উন্নতি করেছেন তার বদলে আমি তাঁকে কি দেব?
{116:13} তিনি বিপদ থেকে আমাকে উদ্ধার করেছেন, সেজন্য ঢালন-কোরবানীর পেয়ালা আমি তুলে ধরব আর তাঁর গৌরব ঘোষণা করব।
{116:14} মাবুদের কাছে আমি যে সব মানত করেছি তাঁর সব বান্দাদের সামনেই আমি তা পূর্ণ করব।
{116:15} মাবুদের কাছে তাঁর ভক্তদের মৃত্যুর মূল্য অনেক বেশী।
{116:16} হে মাবুদ, সত্যিই আমি তোমার গোলাম, তোমারই গোলাম, তোমার বাঁদীর ছেলে; তুমিই আমার বাঁধন খুলে দিয়েছ।
{116:17} আমি তোমার উদ্দেশে কৃতজ্ঞতা-কোরবানী দেব আর তোমার গৌরব ঘোষণা করব।
{116:18} মাবুদের কাছে আমি যে সব মানত করেছি তাঁর সব বান্দাদের সামনেই আমি তা পূর্ণ করব;
{116:19} হে জেরুজালেম, তোমারই মধ্যে, মাবুদের ঘরের উঠানে আমি তা পূর্ণ করব। আলহামদুলিল্লাহ্‌!
{117:1} হে সমস্ত জাতি, মাবুদের গৌরব কর; হে সমস্ত লোক, তাঁর প্রশংসা কর;
{117:2} কারণ আমাদের প্রতি মাবুদের মহব্বত প্রচুর আর তাঁর বিশ্বস্ততা চিরকাল স্থায়ী। আলহামদুলিল্লাহ্‌!
{118:1} মাবুদকে শুকরিয়া জানাও, কারণ তিনি মেহেরবান; তাঁর অটল মহব্বত চিরকাল স্থায়ী।
{118:2} বনি-ইসরাইলরা বলুক, “তাঁর মহব্বত চিরকাল স্থায়ী।”
{118:3} হারুনের বংশ বলুক, “তাঁর মহব্বত চিরকাল স্থায়ী।”
{118:4} মাবুদের ভক্তেরা বলুক, “তাঁর মহব্বত চিরকাল স্থায়ী।”
{118:5} আমি বিপদে পড়ে মাবুদকে ডাকলাম; তিনি আমার ডাকে সাড়া দিয়ে একটা খোলা জায়গায় আমাকে বের করে আনলেন।
{118:6} মাবুদ আমার পক্ষে আছেন, আমি ভয় করব না; মানুষ আমার কি করতে পারে?
{118:7} আমার সাহায্যকারী হিসাবে মাবুদ আমার পক্ষে আছেন, তাই আমার শত্রুদের পরাজয় আমি দেখতে পাব।
{118:8} মানুষের উপরে নির্ভর করার চেয়ে মাবুদের মধ্যে আশ্রয় নেওয়া ভাল।
{118:9} উঁচু পদের লোকদের উপরে ভরসা করার চেয়ে মাবুদের মধ্যে আশ্রয় নেওয়া ভাল।
{118:10} সমস্ত জাতি আমাকে ঘিরে ধরেছে, কিন্তু মাবুদের নামে আমি তাদের শেষ করে দেব।
{118:11} তারা আমাকে ঘিরে ধরেছে, সত্যিই তারা আমাকে ঘিরে ধরেছে, কিন্তু মাবুদের নামে আমি তাদের শেষ করে দেব।
{118:12} মৌমাছির মত তারা আমাকে ঘিরে ধরেছে; কাঁটা-ঝোপের আগুনের মতই তাড়াতাড়ি তারা নিভে গেছে। মাবুদের নামে আমি তাদের নিশ্চয়ই শেষ করে দেব।
{118:13} আমি যাতে পড়ে যাই সেজন্য তারা আমাকে ধাক্কা মেরেছিল, কিন্তু মাবুদ আমাকে সাহায্য করলেন।
{118:14} মাবুদই আমার শক্তি, তিনিই আমার কাওয়ালী; তাঁরই মধ্যে রয়েছে আমার উদ্ধার।
{118:15} সৎ লোকদের বাড়ীতে উদ্ধারের আনন্দধ্বনি শোনা যায়; মাবুদের শক্তিশালী হাত মহৎ কাজ করেছে।
{118:16} মাবুদের শক্তিশালী হাত জয় দান করেছে; মাবুদের শক্তিশালী হাত মহৎ কাজ করেছে।
{118:17} আমি মরব না, বেঁচে থাকব, আর মাবুদ যা করেছেন তা ঘোষণা করব।
{118:18} মাবুদ আমাকে কড়া শাসন করেছেন, কিন্তু মৃত্যুর হাতে তিনি আমাকে তুলে দেন নি।
{118:19} আমাকে ন্যায়বান মাবুদের ঘরের দরজা খুলে দাও, যেন আমি সেখানে ঢুকে তাঁকে শুকরিয়া জানাতে পারি।
{118:20} এই তো মাবুদের ঘরের দরজা; এর মধ্য দিয়েই সৎ লোকেরা ঢোকে।
{118:21} আমি তোমার শুকরিয়া আদায় করব, কারণ তুমি আমার কথা শুনেছ; আমার উদ্ধার তোমারই মধ্যে রয়েছে।
{118:22} রাজমিস্ত্রিরা যে পাথরটা বাতিল করে দিয়েছিল সেটাই সবচেয়ে দরকারী পাথর হয়ে উঠল;
{118:23} মাবুদই এটা করলেন, আর তা আমাদের চোখে খুব আশ্চর্য লাগে।
{118:24} এই সেই দিন যা মাবুদ ঠিক করেছেন; এস, আমরা এই দিনে আনন্দ করি ও খুশী হই।
{118:25} হে মাবুদ, মিনতি করি তুমি আমাদের উদ্ধার কর; হে মাবুদ, মিনতি করি সফলতা দান কর।
{118:26} যিনি মাবুদের নামে আসছেন তাঁর প্রশংসা হোক। মাবুদের ঘর থেকে আমরা তোমাদের দোয়া করছি।
{118:27} আল্লাহ্‌ই মাবুদ, তিনিই আমাদের নূর দিয়েছেন। ঈদের কোরবানীর পশু তোমরা দড়ি দিয়ে কোরবানগাহের শিংয়ে বেঁধে দাও।
{118:28} তুমিই আমার আল্লাহ্‌, আমি তোমাকে শুকরিয়া জানাব; তুমিই আমার আল্লাহ্‌, আমি তোমার প্রশংসা করব।
{118:29} মাবুদকে শুকরিয়া জানাও, কারণ তিনি মেহেরবান; তাঁর অটল মহব্বত চিরকাল স্থায়ী।
{i119:1} א আলেফ
{119:1} ধন্য তারা, যারা নিখুঁত জীবন কাটায় আর মাবুদের নির্দেশ অনুসারে চলে।
{119:2} ধন্য তারা, যারা তাঁর কথা মেনে চলে আর সমস্ত দিল দিয়ে তাঁর ইচ্ছামত চলে।
{119:3} তারা কোন অন্যায় করে না; তারা মাবুদের পথেই চলে।
{119:4} তুমি নিয়ম-কানুন ঠিক করে দিয়েছ যেন আমরা তা যত্নের সংগে পালন করি।
{119:5} আহা! তোমার নিয়ম মত চলার জন্য যেন আমার মনের স্থিরতা থাকে।
{119:6} তাহলে তোমার সব হুকুম পালন করবার দরুন আমি লজ্জিত হব না।
{119:7} তোমার ন্যায়পূর্ণ শরীয়ত শিক্ষা করতে করতে আমি খাঁটি অন্তরে তোমাকে শুকরিয়া জানাব।
{119:8} আমি তোমার নিয়ম মত চলব; আমাকে একেবারে ত্যাগ কোরো না।
{i119:9} ב বৈৎ
{119:9} যুবক কেমন করে তার জীবন খাঁটি রাখতে পারবে? তোমার কালাম পালন করেই সে তা পারবে।
{119:10} আমার সারা অন্তর দিয়ে আমি তোমাকে জানতে আগ্রহী হয়েছি; তোমার হুকুম-পথের বাইরে আমাকে ঘুরে বেড়াতে দিয়ো না।
{119:11} তোমার কালাম আমার অন্তরে আমি জমা করে রেখেছি, যাতে তোমার বিরুদ্ধে গুনাহ্‌ না করি।
{119:12} হে মাবুদ, সমস্ত প্রশংসা তোমার। তোমার নিয়ম আমাকে শিক্ষা দাও।
{119:13} তোমার মুখ থেকে যে সব শরীয়ত বের হয়েছে আমার মুখ তা প্রকাশ করবে।
{119:14} মহাধন লাভ করলে মানুষ যেমন আনন্দ পায়, তোমার কথা মেনে চলে আমি তেমনই আনন্দ পাই।
{119:15} আমি তোমার নিয়ম-কানুনের বিষয় ধ্যান করি, আর তোমার পথের দিকে মনোযোগ দিই।
{119:16} তোমার নিয়মের মধ্যে আমি আনন্দ পাই; তোমার কালাম আমি ভুলে যাব না।
{i119:17} ג গিমল
{119:17} তোমার এই গোলামের উন্নতি কর যেন আমি বেঁচে থাকি আর তোমার কালাম পালন করতে পারি।
{119:18} আমার চোখ খুলে দাও যাতে তোমার শিক্ষার মধ্যে আমি আশ্চর্য আশ্চর্য বিষয় দেখতে পাই।
{119:19} আমি তো দুনিয়াতে বাসকারী একজন বিদেশী; তোমার হুকুম আমার কাছ থেকে লুকিয়ে রেখো না।
{119:20} তোমার শরীয়ত জানার জন্য সব সময় আমার প্রাণের আকুলতা খুব বেশী।
{119:21} তুমি অহংকারীদের ধমক দিয়ে থাক; তারা তো বদদোয়াপ্রাপ্ত, তারা তোমার হুকুমের পথ ছেড়ে ঘুরে বেড়ায়।
{119:22} অপমান ও ঠাট্টা-বিদ্রূপ তুমি আমার কাছ থেকে দূর কর, কারণ আমি তোমার কথা মেনে চলি।
{119:23} যদিও শাসনকর্তারা বসে আমার বিপক্ষে কথা বলেন তবুও তোমার এই গোলাম তোমার নিয়ম ধ্যান করে।
{119:24} তোমার কথাই আমার আনন্দ; সেগুলো আমাকে পরামর্শ দেয়।
{i119:25} ד দালৎ
{119:25} আমি ধুলায় লুটিয়ে পড়েছি; তোমার কালাম অনুসারে আমাকে নতুন শক্তি দান কর।
{119:26} আমার জীবনের সব কথা আমি তোমাকে জানিয়েছি, আর তুমি আমাকে জবাব দিয়েছ; তোমার নিয়ম আমাকে শিক্ষা দাও;
{119:27} তোমার নিয়ম-কানুনের নির্দেশ আমাকে বুঝবার শক্তি দাও; তাহলে আমি তোমার কুদরতি কাজের বিষয় ধ্যান করতে পারব।
{119:28} দুঃখে আমার প্রাণ কাতর হয়ে পড়েছে; তোমার কালাম অনুসারে আমাকে শক্তি দান কর।
{119:29} আমার মধ্য থেকে ছলনা দূর কর; তুমি রহমত করে তোমার শিক্ষা আমাকে দান কর।
{119:30} আমি বিশ্বস্ততার পথ বেছে নিয়েছি; তোমার শরীয়ত আমার সামনে রেখেছি।
{119:31} হে মাবুদ, আমি তোমার কথা আঁকড়ে ধরে রেখেছি; তুমি আমাকে লজ্জা পেতে দিয়ো না।
{119:32} তোমার হুকুমের পথে আমি দৌড়ে যাব, কারণ তুমি আমার অন্তর খুলে দিয়েছ।
{i119:33} ה হে
{119:33} হে মাবুদ, তোমার নিয়ম সম্বন্ধে আমাকে শিক্ষা দাও; জীবনের শেষ পর্যন্ত আমি তা পালন করব।
{119:34} আমাকে বুঝবার শক্তি দাও, যাতে আমি তোমার নির্দেশ অনুসারে চলতে পারি আর আমার সমস্ত দিল দিয়ে তা পালন করতে পারি।
{119:35} তোমার হুকুমের পথে আমাকে চালাও, কারণ তাতেই আমি আনন্দ পাই।
{119:36} অন্যায় লাভের দিকে আমার অন্তর যেন না ফেরে, বরং তোমার কথার দিকে তুমি আমার অন্তর ফিরাও।
{119:37} অসার জিনিসের দিক থেকে তুমি আমার চোখ ফিরাও; তোমার পথে চলতে আমাকে নতুন শক্তি দাও।
{119:38} তোমার এই গোলামের কাছে তুমি যে ওয়াদা করেছ তা তুমি পূর্ণ কর, যাতে আমি তোমাকে ভয় করতে পারি।
{119:39} আমার অপমান তুমি দূর কর যার বিষয়ে আমি ভয় পাই; সত্যিই তোমার শরীয়ত ভাল বয়ে আনে।
{119:40} তোমার নিয়ম-কানুনের প্রতি আমার আগ্রহ রয়েছে; তুমি ন্যায়বান বলে আমাকে নতুন শক্তি দাও।
{i119:41} ו বৌ
{119:41} হে মাবুদ, তোমার অটল মহব্বত আমাকে দেখাও; তোমার ওয়াদা অনুসারে তুমি আমাকে উদ্ধার কর।
{119:42} তাহলে যারা আমাকে ঠাট্টা করে তাদের আমি জবাব দিতে পারব, কারণ আমি তোমার কালামের উপর ভরসা করি।
{119:43} তোমার সত্যের কালাম তুমি আমার মুখ থেকে একেবারে কেড়ে নিয়ো না, কারণ তোমার শরীয়তের উপরেই আমি আশা করে রয়েছি।
{119:44} আমি সব সময় তোমার নির্দেশ পালন করব, চিরকাল তা করব।
{119:45} আমি বিনা বাধায় জীবন কাটাব, কারণ তোমার নিয়ম-কানুনের দিকে আমি মনোযোগ দিয়েছি।
{119:46} তুমি যে সব কথা বলেছ তা আমি বাদশাহ্‌দের সামনে বলব; আমি লজ্জিত হব না।
{119:47} তোমার সব হুকুম পালন করার মধ্যে আমি আনন্দ পাই, কারণ আমি সেগুলো ভালবাসি।
{119:48} তোমার সব হুকুমের প্রতি আমার গভীর আগ্রহ আছে, কারণ আমি সেগুলো ভালবাসি; তোমার নিয়ম আমি ধ্যান করি।
{i119:49} ז সয়িণ
{119:49} তোমার এই গোলামের কাছে তুমি যে ওয়াদা করেছ তা মনে করে দেখ; তার দ্বারাই তো তুমি আমাকে আশা দিয়েছিলে।
{119:50} তোমার কালাম যে আমাকে নতুন শক্তি দেয়, কষ্টভোগের সময় এটাই আমার সান্ত্বনা।
{119:51} অহংকারীরা আমাকে খুব ঠাট্টা-বিদ্রূপ করে, কিন্তু আমি তোমার নির্দেশ থেকে একটুও সরে যাই নি।
{119:52} হে মাবুদ, অনেক কাল আগে দেওয়া তোমার শরীয়তের কথা আমি মনে করি আর নিজেকে সান্ত্বনা দিই।
{119:53} দুষ্ট লোকদের দুষ্টতা দেখে ভীষণ রাগ আমাকে পেয়ে বসেছে; তারা তো তোমার নির্দেশ ত্যাগ করেছে।
{119:54} আমি যতদিন এই দুনিয়ার বাসিন্দা হয়ে আছি ততদিন তোমার নিয়মগুলোই হবে আমার কাওয়ালীর বিষয়।
{119:55} হে মাবুদ, আমি তোমার নির্দেশ মেনে চলি, আর রাতে তোমার কথা মনে করি। এটাই আমার অভ্যাস যে,
{119:56} আমি তোমার নিয়ম-কানুন মেনে চলি।
{i119:57} ח হেৎ
{119:57} হে মাবুদ, তুমি আমার সম্পত্তি; আমি তোমার কথা মেনে চলার জন্য ওয়াদা করেছি।
{119:58} আমি মনেপ্রাণে তোমার রহমত চেয়েছি; তোমার কালাম অনুসারে তুমি আমার প্রতি রহমত কর।
{119:59} আমার চলাফেরার বিষয় আমি চিন্তা করে দেখেছি, সেজন্য তোমার কালামের দিকে আমার পা ফিরিয়েছি।
{119:60} তুমি যে সব হুকুম দিয়েছ তা আমি তাড়াতাড়ি পালন করেছি, দেরি করি নি।
{119:61} দুষ্ট লোকদের দড়িতে আমি বাঁধা পড়েছি, কিন্তু আমি তোমার নির্দেশ ভুলে যাই নি।
{119:62} তোমার ন্যায়পূর্ণ শরীয়তের জন্য শুকরিয়া জানাতে আমি দুপুর রাতে উঠি।
{119:63} যারা তোমাকে ভয় করে ও তোমার নিয়ম-কানুন পালন করে আমি তাদের সকলের সংগী।
{119:64} হে মাবুদ, দুনিয়া তোমার অটল মহব্বতে পূর্ণ; তোমার নিয়ম আমাকে শিক্ষা দাও।
{i119:65} ט টেট
{119:65} হে মাবুদ, তোমার কালাম অনুসারে তোমার এই গোলামের তুমি মেহেরবানী করেছ।
{119:66} আমার যাতে ভাল বিচারবুদ্ধি ও জ্ঞান হয় সেজন্য তুমি আমাকে শিক্ষা দাও; তোমার সব হুকুমের উপর আমি ভরসা করি।
{119:67} কষ্ট পাবার আগে আমি বিপথে ছিলাম, কিন্তু এখন আমি তোমার কালামের বাধ্য হয়েছি।
{119:68} তুমি মেহেরবান আর মেহেরবানীই করে থাক; তোমার নিয়ম আমাকে শিক্ষা দাও।
{119:69} অহংকারীরা মিথ্যা দিয়ে আমাকে ঢেকে দিয়েছে কিন্তু আমি মনপ্রাণ দিয়ে তোমার নিয়ম-কানুন পালন করি।
{119:70} তাদের অন্তর চর্বির মত অসাড়, কিন্তু আমি তোমার সমস্ত নির্দেশে আনন্দ পাই।
{119:71} আমি যে কষ্ট পেয়েছি তা আমার পক্ষে ভালই হয়েছে; তাতে আমি তোমার নিয়ম শিখতে পারছি।
{119:72} তোমার মুখের নির্দেশ আমার কাছে হাজার হাজার সোনা-রূপার টুকরার চেয়েও দামী।
{i119:73} י ইয়ূদ
{119:73} তোমার হাতই আমাকে তৈরী করেছে, আমাকে গড়েছে; আমাকে বুঝবার শক্তি দাও যাতে তোমার সব হুকুম আমি জানতে পারি।
{119:74} যারা তোমাকে ভয় করে তারা আমাকে দেখে আনন্দ পাবে, কারণ আমি তোমার ওয়াদার উপর ভরসা করে আছি।
{119:75} হে মাবুদ, আমি জানি তোমার শরীয়ত ন্যায়ে পূর্ণ; তুমি বিশ্বস্ত বলে আমাকে কষ্ট দিয়েছ।
{119:76} তোমার এই গোলামের কাছে তুমি যে ওয়াদা করেছ সেই অনুসারে তোমার অটল মহব্বতই হোক আমার সান্ত্বনা।
{119:77} আমার প্রতি তোমার মমতা নেমে আসুক যেন আমি বেঁচে থাকি, কারণ তোমার নির্দেশ আমাকে আনন্দ দেয়।
{119:78} মিথ্যা কথা বলে আমার সর্বনাশ করার জন্য অহংকারীরা লজ্জিত হোক; কিন্তু আমি তোমার নিয়ম-কানুনের বিষয় ধ্যান করব।
{119:79} যারা তোমাকে ভয় করে ও তোমার কালাম বুঝতে পারে তারা আমার কাছে ফিরে আসুক।
{119:80} তোমার নিয়ম পালন করার সময় আমার অন্তর যেন নিখুঁত থাকে, যাতে আমি লজ্জায় না পড়ি।
{i119:81} כ কফ
{119:81} তুমি আমাকে রক্ষা করবে সেই অপেক্ষায় থাকতে থাকতে আমার শক্তি কমে যাচ্ছে; আমি তোমার কালামে আশা রেখেছি।
{119:82} তোমার ওয়াদা পূর্ণ হবার অপেক্ষায় আমার চোখ দুর্বল হয়ে পড়েছে; আমি বলি, “কখন তুমি আমাকে সান্ত্বনা দেবে?”
{119:83} আংগুর-রস রাখা চামড়ার থলি ধোঁয়ায় যেমন নষ্ট হয়ে যায় আমি তেমনই হয়েছি; তবুও তোমার নিয়ম আমি ভুলে যাই না।
{119:84} তোমার এই গোলামের আয়ু আর কতকাল? আমাকে যারা জুলুম করে কবে তুমি তাদের বিচার করবে?
{119:85} অহংকারীরা আমার জন্য গর্ত খুঁড়েছে; তারা তোমার নির্দেশ মানে না।
{119:86} তোমার সমস্ত হুকুমই বিশ্বাসযোগ্য। লোকে মিথ্যা কথা বলে আমাকে জুলুম করে; তুমি আমাকে সাহায্য কর।
{119:87} দুনিয়া থেকে তারা আমাকে প্রায় মুছে ফেলেছিল, কিন্তু তোমার নিয়ম-কানুন আমি ত্যাগ করি নি।
{119:88} তোমার অটল মহব্বতে তুমি আমাকে নতুন শক্তি দাও, যাতে তোমার মুখের কালাম আমি পালন করতে পারি।
{i119:89} ל লামদ
{119:89} হে মাবুদ, তোমার কালাম বেহেশতে চিরকাল স্থির আছে।
{119:90} বংশের পর বংশ ধরে তোমার বিশ্বস্ততা বয়ে চলেছে; তুমি দুনিয়া স্থাপন করেছ, আর তা স্থির রয়েছে।
{119:91} তোমার শরীয়ত অনুসারে আজও সব কিছু স্থির আছে, কারণ সেগুলো তোমার অধীনে রয়েছে।
{119:92} তোমার সব নির্দেশে যদি আমি আনন্দ না পেতাম, তবে আমার কষ্টে আমি ধ্বংস হয়ে যেতাম।
{119:93} তোমার নিয়ম-কানুন আমি কখনও ভুলে যাব না, কারণ তার দ্বারাই তো তুমি আমাকে নতুন শক্তি দান করেছ।
{119:94} আমাকে রক্ষা কর, কারণ আমি তোমারই; তোমার নিয়ম-কানুনের দিকে আমি মনোযোগ দিয়েছি।
{119:95} দুষ্টেরা আমাকে ধ্বংস করার জন্য অপেক্ষা করছে, কিন্তু তোমার কালাম নিয়ে আমি গভীরভাবে চিন্তা করব।
{119:96} আমি দেখেছি কোন কিছুরই পরিপূর্ণতা নেই, কিন্তু তোমার হুকুমগুলো সব দিক থেকেই পরিপূর্ণ।
{i119:97} מ মেম
{119:97} আমি তোমার নির্দেশ কত ভালবাসি! সারা দিন আমি তা ধ্যান করি।
{119:98} তোমার সব হুকুম আমার শত্রুদের চেয়ে আমাকে বুদ্ধিমান করে তোলে, কারণ সেগুলো সব সময়েই আমার সংগে সংগে থাকে।
{119:99} আমার সব শিক্ষকদের চেয়ে আমি জ্ঞানবান, কারণ তোমার সমস্ত কথা আমি ধ্যান করি।
{119:100} বৃদ্ধ লোকদের চেয়েও আমি বেশী বুঝি, কারণ আমি তোমার নিয়ম-কানুন পালন করি।
{119:101} সমস্ত কুপথ থেকে আমার পা আমি সরিয়ে রেখেছি, যাতে আমি তোমার কালাম পালন করতে পারি।
{119:102} তোমার শরীয়তের পথ থেকে আমি সরে যাই নি, কারণ তুমি নিজেই আমাকে শিক্ষা দিয়েছ।
{119:103} তোমার সব ওয়াদা আমার জিভে কেমন মিষ্টি লাগে! তা আমার মুখে মধুর চেয়েও মিষ্টি মনে হয়।
{119:104} তোমার নিয়ম-কানুন থেকে আমি বিচারবুদ্ধি লাভ করি, তাই আমি সমস্ত মিথ্যা পথ ঘৃণা করি।
{i119:105} נ নুন
{119:105} তোমার কালাম আমার পথ দেখাবার বাতি, আমার চলার পথের আলো।
{119:106} আমি তোমার ন্যায়পূর্ণ শরীয়ত মেনে চলার কসম খেয়েছি, আর সেই কসম পাকাপোক্ত করেছি।
{119:107} আমি অনেক কষ্ট সহ্য করছি; হে মাবুদ, তোমার কালাম অনুসারে আমাকে নতুন শক্তি দাও।
{119:108} হে মাবুদ, আমি নিজের ইচ্ছায় যে প্রশংসা কোরবানী করি তা তুমি কবুল কর, আর তোমার শরীয়ত আমাকে শিক্ষা দাও।
{119:109} যদিও সব সময় আমি জীবনটাকে হাতের মুঠোয় নিয়ে চলি, তবুও তোমার নির্দেশ আমি ভুলে যাই না।
{119:110} দুষ্টেরা আমার জন্য ফাঁদ পেতেছে, কিন্তু আমি তোমার নিয়ম-কানুন থেকে সরে যাই নি।
{119:111} তোমার কালাম আমার চিরকালের সম্পত্তি; তা আমার অন্তরের আনন্দ।
{119:112} সব সময়, এমন কি, শেষ পর্যন্ত তোমার নিয়ম পালন করার জন্য আমার অন্তরকে আমি স্থির করেছি।
{i119:113} ס সামক
{119:113} দু’মনা লোকদের আমি পছন্দ করি না, কিন্তু তোমার নির্দেশ আমি ভালবাসি।
{119:114} তুমিই আমার আশ্রয় ও আমার ঢাল; তোমার কালামের উপরেই আমি আশা রেখেছি।
{119:115} তোমরা যারা খারাপ কাজ কর, তোমরা আমার কাছ থেকে দূর হও, যাতে আমার আল্লাহ্‌র হুকুম আমি পালন করতে পারি।
{119:116} তোমার ওয়াদা অনুসারে তুমি আমাকে ধরে রাখ, তাতে আমি বেঁচে থাকব; তোমার উপর আমার যে আশা আছে সেই বিষয়ে তুমি আমাকে লজ্জিত হতে দিয়ো না।
{119:117} আমাকে ধর, তাহলে আমি রক্ষা পাব, আর তোমার নিয়ম আমি সব সময় মেনে চলব।
{119:118} তোমার নিয়ম থেকে যারা দূরে চলে যায় তাদের তুমি অগ্রাহ্য করেছ, কারণ তাদের ভান করা নিষ্ফল।
{119:119} দুনিয়ার সব দুষ্টদের তুমি ময়লার মত দূর করে দিয়ে থাক, সেইজন্যই তো তোমার সব কথা আমি ভালবাসি।
{119:120} তোমার ভয়ে আমার গায়ে কাঁটা দেয়; তোমার শরীয়তের দরুন আমি ভয়ে পূর্ণ হই।
{i119:121} ע অয়িন
{119:121} আমি ন্যায়বিচার ও ন্যায় কাজ করেছি; যারা আমাকে জুলুম করে তাদের হাতে তুমি আমাকে ছেড়ে দিয়ো না।
{119:122} তোমার এই গোলামের উপকারের ভার তুমি নাও; অহংকারীদের আমাকে জুলুম করতে দিয়ো না।
{119:123} তোমার সততা অনুসারে তুমি যে ওয়াদা করেছ তা পূর্ণ হবার এবং তোমার দেওয়া উদ্ধার পাবার অপেক্ষায় থেকে আমার চোখ দুর্বল হয়ে পড়েছে।
{119:124} তোমার এই গোলামের সংগে তোমার অটল মহব্বত অনুসারে ব্যবহার কর, আর তোমার নিয়ম আমাকে শিক্ষা দাও।
{119:125} আমি তোমার গোলাম; আমাকে বুঝবার শক্তি দাও যাতে আমি তোমার কথা বুঝতে পারি।
{119:126} হে মাবুদ, এখন তোমার কাজে নামার সময় হয়েছে; লোকে তো তোমার নির্দেশ অমান্য করেছে।
{119:127} সেইজন্য আমি তোমার সমস্ত হুকুম সোনার চেয়ে, খাঁটি সোনার চেয়েও ভালবাসি।
{119:128} তোমার সমস্ত নিয়ম-কানুন আমি ঠিক বলে মনে করি, আর সমস্ত মিথ্যা পথ ঘৃণা করি।
{i119:129} פ পে
{119:129} তোমার সমস্ত কথা চমৎকার, সেইজন্যই আমি তা পালন করে থাকি।
{119:130} তোমার কালাম প্রকাশিত হলে তা আলো দান করে; তা সরলমনা লোকদের বুঝবার শক্তি দেয়।
{119:131} তোমার হুকুম পাবার জন্য আমি আকুল হয়ে ছিলাম, যেন আমি মুখ খুলে হাঁপাচ্ছিলাম।
{119:132} যারা তোমাকে মহব্বত করে তাদের প্রতি তুমি যেমন করে থাক, তেমনি করে তুমি আমার দিকে ফেরো ও আমার প্রতি রহমত কর।
{119:133} তোমার কালাম অনুসারে ঠিক পথে চলবার জন্য তুমি আমার পা স্থির কর; কোন অন্যায় যেন আমার উপরে কর্তৃত্ব না করে।
{119:134} লোকদের জুলুমের হাত থেকে তুমি আমাকে মুক্ত কর যেন আমি তোমার নিয়ম-কানুন পালন করতে পারি।
{119:135} তোমার রহমত আলোর মত করে তোমার এই গোলামের উপর পড়ুক; তোমার সব নিয়ম আমাকে শিক্ষা দাও।
{119:136} আমার চোখের পানি স্রোতের মত বইছে, কারণ লোকে তোমার নির্দেশ মানে না।
{i119:137} צ সাদে
{119:137} হে মাবুদ, তুমি ন্যায়বান; তোমার বিচার ন্যায্য।
{119:138} তোমার ন্যায্যতায় ও মহা বিশ্বস্ততায় তুমি তোমার শরীয়ত দিয়েছ।
{119:139} আমার শত্রুরা তোমার কালাম ভুলে গেছে বলে তোমার সম্মান রক্ষার জন্য গভীর আগ্রহ আমাকে পেয়ে বসেছে।
{119:140} তোমার কালাম একেবারে খাঁটি বলে প্রমাণিত হয়েছে, তাই তোমার এই গোলাম তা ভালবাসে।
{119:141} যদিও আমি সামান্য ও তুচ্ছ, তবুও আমি তোমার নিয়ম-কানুন ভুলে যাই না।
{119:142} তোমার ন্যায্যতা চিরকাল স্থায়ী, আর তোমার সমস্ত নির্দেশ সত্য।
{119:143} কষ্ট ও যন্ত্রণা আমার উপর এসে পড়েছে, কিন্তু তোমার সব হুকুমেই আমি আনন্দ পাই।
{119:144} তোমার সব কথা চিরকাল ন্যায়ে পূর্ণ; আমাকে তা বুঝবার শক্তি দাও যেন আমি বেঁচে থাকতে পারি।
{i119:145} ק কূফ
{119:145} আমার সমস্ত দিল দিয়ে আমি তোমাকে ডাকছি; হে মাবুদ, আমাকে জবাব দাও। আমি তোমার সব নিয়ম পালন করব।
{119:146} আমি তোমাকেই ডাকছি, আমাকে উদ্ধার কর; আমি তোমার সব কথা পালন করব।
{119:147} ভোর হওয়ার আগেই আমি উঠে সাহায্যের জন্য কাঁদি; তোমার ওয়াদার উপর আমি ভরসা করে আছি।
{119:148} রাত শেষ হবার আগেই আমার চোখ খুলে যায়, যেন তোমার সব ওয়াদা নিয়ে আমি ধ্যান করতে পারি।
{119:149} তোমার অটল মহব্বত অনুসারে তুমি আমার কথা শোন; হে মাবুদ, তোমার শরীয়ত অনুসারে তুমি আমাকে নতুন শক্তি দাও।
{119:150} যারা খারাপ কাজ করে তারা কাছে এসে পড়েছে; তারা তোমার নির্দেশ থেকে অনেক দূরে থাকে।
{119:151} কিন্তু হে মাবুদ, তুমি তো কাছেই আছ, আর তোমার সমস্ত হুকুম সত্য।
{119:152} তোমার কালাম থেকে অনেক আগেই আমি জেনেছি যে, তুমি চিরকালের জন্য তা স্থির করেছ।
{i119:153} ר রেশ
{119:153} আমার দুর্দশার দিকে তাকাও, আমাকে রক্ষা কর, কারণ আমি তোমার নির্দেশ ভুলে যাই নি।
{119:154} আমার পক্ষ হয়ে কথা বল, আর আমি যে নির্দোষ তা প্রমাণ কর; তোমার ওয়াদা অনুসারে আমাকে নতুন শক্তি দাও।
{119:155} দুষ্ট লোকদের কাছ থেকে উদ্ধার অনেক দূরে রয়েছে, কারণ তারা তোমার নিয়মের দিকে মনোযোগ দেয় না।
{119:156} হে মাবুদ, তোমার মমতা অনেক বেশী; তোমার শরীয়ত অনুসারে আমাকে নতুন শক্তি দাও।
{119:157} আমার শত্রুরা ও জুলুমবাজ লোকেরা সংখ্যায় অনেক, কিন্তু আমি তোমার কালাম থেকে সরে যাই নি।
{119:158} বেঈমানদের দেখে আমার ঘৃণা লাগে, কারণ তারা তোমার কালাম অনুসারে চলে না।
{119:159} দেখ, আমি তোমার নিয়ম-কানুন কেমন ভালবাসি! হে মাবুদ, তোমার অটল মহব্বত অনুসারে আমাকে নতুন শক্তি দাও।
{119:160} তোমার সমস্ত কালাম সত্য; তোমার প্রত্যেকটি ন্যায়পূর্ণ আইন চিরকাল স্থায়ী।
{i119:161} ש শিন
{119:161} শাসনকর্তারা বিনা কারণেই আমার উপর জুলুম করেন, কিন্তু আমার অন্তরে তোমার কালামের প্রতি ভয় রয়েছে।
{119:162} যুদ্ধে পাওয়া জিনিসপত্র নিয়ে লোকে যেমন আনন্দ পায়, ঠিক তেমনি তোমার ওয়াদার জন্য আমি আনন্দ পাই।
{119:163} মিথ্যাকে আমি ঘৃণা করি, জঘন্য মনে করি, কিন্তু তোমার নির্দেশ আমি ভালবাসি।
{119:164} তোমার ন্যায়পূর্ণ শরীয়তের জন্য দিনে সাত বার আমি তোমার প্রশংসা করি।
{119:165} যারা তোমার নির্দেশ ভালবাসে তারা খুব শান্তি পায়; কোন কিছুতেই তারা উচোট খায় না।
{119:166} হে মাবুদ, তুমি আমাকে উদ্ধার করবে আমি সেই আশায় আছি, আর তোমার হুকুম পালন করছি।
{119:167} আমি তোমার সব কথা মেনে চলি আর তা খুব ভালবাসি।
{119:168} আমি তোমার নিয়ম-কানুন ও সব কথা মেনে চলি, কারণ আমার জীবনের আগাগোড়াই তোমার জানা আছে।
{i119:169} ת তৌ
{119:169} হে মাবুদ, আমার ফরিয়াদ তোমার সামনে উপস্থিত হোক; তোমার কালাম অনুসারে আমাকে বুঝবার শক্তি দাও।
{119:170} আমার মিনতি তোমার সামনে উপস্থিত হোক; তোমার ওয়াদা অনুসারে তুমি আমাকে উদ্ধার কর।
{119:171} আমার ঠোঁট থেকে তোমার প্রশংসা উপ্‌চে পড়ুক, কারণ তুমিই আমাকে তোমার নিয়ম শিক্ষা দিচ্ছ।
{119:172} আমার জিভ্‌ তোমার কালাম নিয়ে কাওয়ালী করুক, কারণ তোমার সমস্ত হুকুম ন্যায়পূর্ণ।
{119:173} তোমার হাত আমাকে সাহায্য করতে প্রস্তুত থাকুক, কারণ তোমার নিয়ম-কানুন আমি পালন করব বলে ঠিক করেছি।
{119:174} হে মাবুদ, তুমি আমাকে উদ্ধার করবে সেজন্য আমি আগ্রহের সংগে অপেক্ষা করে আছি; তোমার সব নির্দেশই আমার আনন্দের বিষয়।
{119:175} আমাকে বাঁচতে দাও যেন আমি তোমার প্রশংসা করতে পারি; তোমার শরীয়ত আমাকে সাহায্য করুক।
{119:176} হারানো ভেড়ার মত আমি বিপথে গিয়েছি; তোমার গোলামকে তুমি খুঁজে নাও, কারণ তোমার হুকুম আমি ভুলে যাই নি।
{120:1} আমার বিপদের সময় আমি মাবুদকে ডাকলাম, তিনি আমাকে জবাব দিলেন।
{120:2} হে মাবুদ, মিথ্যাবাদী মুখ আর ছলনাকারী জিভ্‌ থেকে তুমি আমাকে রক্ষা কর।
{120:3} ওহে ছলনাকারী জিভ্‌, তিনি তোমাকে কি দেবেন? তিনি কি তোমাকে আরও শাস্তি দেবেন না?
{120:4} তিনি তোমাকে দেবেন যোদ্ধার ধারালো তীর আর রোতম কাঠের জ্বলন্ত কয়লা।
{120:5} হায়, কি দুর্ভাগ্য আমার! আমি মেশকীয়দের মত লোকদের কাছে বাস করছি, কায়দারীয়দের মত লোকদের তাম্বুর মধ্যে রয়েছি।
{120:6} যারা শান্তি ঘৃণা করে তেমন লোকদের সংগে আমি আর বাস করতে চাই না।
{120:7} আমি শান্তি ভালবাসি, কিন্তু যখন আমি শান্তির কথা বলি তখন ওরা যুদ্ধ করতে চায়।
{121:1} আমি সেই পাহাড়ের সারির দিকে চোখ তুলে তাকাব; কোথা থেকে আমার সাহায্য আসবে?
{121:2} আসমান ও জমীনের সৃষ্টিকর্তা মাবুদের কাছ থেকেই আমার সাহায্য আসবে।
{121:3} তিনি তোমার পা পিছ্‌লে যেতে দেবেন না; যিনি তোমাকে পাহারা দেন তিনি ঘুমে ঢুলে পড়বেন না।
{121:4} যিনি বনি-ইসরাইলদের পাহারা দেন তিনি তো ঘুমে ঢুলে পড়েন না, ঘুমানও না।
{121:5} মাবুদই তোমার রক্ষাকারী; মাবুদই তোমার ছায়া, তিনি তোমার ডান পাশে রয়েছেন।
{121:6} দিনের বেলা সূর্য আর রাতের বেলায় চাঁদ তোমার ক্ষতি করবে না।
{121:7} সমস্ত বিপদ থেকে মাবুদই তোমাকে রক্ষা করবেন; তিনি তোমার প্রাণ রক্ষা করবেন।
{121:8} তোমার প্রতিদিনের জীবনে মাবুদই তোমাকে পাহারা দেবেন, এখন থেকে চিরকাল দেবেন।
{122:1} আমি আনন্দিত হলাম যখন লোকে আমাকে বলল, “চল, আমরা মাবুদের ঘরে যাই।”
{122:2} হে জেরুজালেম, আমরা তোমার দরজার ভিতরে গিয়ে দাঁড়ালাম।
{122:3} সেই জেরুজালেমকে একটা সুন্দর শহর হিসাবে গড়ে তোলা হয়েছে, যার মধ্যে কোন ধ্বংসস্থান নেই।
{122:4} সেখানেই উঠে যায় সমস্ত গোষ্ঠী, মাবুদের বান্দাদের সমস্ত গোষ্ঠী; ইসরাইলকে দেওয়া হুকুম অনুসারে তারা উঠে যায় মাবুদকে শুকরিয়া জানাবার জন্য।
{122:5} সেখানেই আছে বিচারের সব সিংহাসন, দাউদের বংশের লোকদের বিচারের সিংহাসন।
{122:6} তোমরা জেরুজালেমের শান্তির জন্য এই মুনাজাত কর, “যারা জেরুজালেমকে ভালবাসে তাদের উন্নতি হোক।
{122:7} তার চারপাশের দেয়ালের ভিতরে শান্তি থাকুক, আর তার রাজবাড়ীর দালান্তকোঠার মধ্যে থাকুক নিরাপত্তা।”
{122:8} আমার ভাই-বন্ধুদের ভালোর জন্যই আমি বলব, “জেরুজালেমের মধ্যে শান্তি থাকুক।”
{122:9} আমাদের মাবুদ আল্লাহ্‌র ঘর সেখানে আছে বলে আমি জেরুজালেমের উন্নতি চেষ্টা করব।
{123:1} তুমি বেহেশতের সিংহাসনে আছ; আমি তোমার দিকেই চোখ তুলে তাকিয়ে থাকি।
{123:2} মালিকের হাতের দিকে যেমন গোলামদের চোখ থাকে আর বাঁদীদের চোখ থাকে বেগম সাহেবার হাতের দিকে, তেমনি আমাদের চোখ থাকবে আমাদের মাবুদ আল্লাহ্‌র দিকে, যতদিন না তিনি আমাদের দয়া করেন।
{123:3} আমাদের উপর দয়া কর, হে মাবুদ, আমাদের উপর দয়া কর, কারণ লোকদের ঘৃণা আমাদের মাথার তালু পর্যন্ত গিয়ে উঠেছে।
{123:4} আরামে থাকা লোকদের বিদ্রূপ আর অহংকারীদের ঘৃণা আমাদের তালু পর্যন্ত গিয়ে উঠেছে।
{124:1} ইসরাইল বলুক, “যদি মাবুদ আমাদের পক্ষে না থাকতেন,
{124:2} লোকে যখন আমাদের হামলা করেছিল, তখন যদি মাবুদ আমাদের পক্ষে না থাকতেন,
{124:3} তাহলে ওরা আমাদের বিরুদ্ধে রাগে জ্বলে উঠে আমাদের জীবিতই গিলে ফেলত,
{124:4} বন্যা আমাদের ডুবিয়ে দিত, ভীষণ স্রোত আমাদের উপর দিয়ে বয়ে যেত,
{124:5} ফুলে-ফেঁপে ওঠা পানি বয়ে যেত আমাদের উপর দিয়ে।”
{124:6} সমস্ত প্রশংসা মাবুদের! শত্রুদের দাঁত দিয়ে তিনি আমাদের ছিঁড়ে ফেলতে দেন নি।
{124:7} শিকারীর ফাঁদ থেকে পাখী যেমন করে রক্ষা পায় তেমনি করে আমরা রক্ষা পেয়েছি; ফাঁদ ছিঁড়ে গেছে আর আমরা রক্ষা পেয়েছি।
{124:8} মাবুদ, যিনি আসমান ও জমীন সৃষ্টি করেছেন, তাঁর কাছ থেকেই আমাদের সাহায্য আসে।
{125:1} যারা মাবুদের উপর ভরসা করে তারা সিয়োন পাহাড়ের মত অটল ও চিরকাল স্থায়ী।
{125:2} জেরুজালেমের চারপাশ যেমন পাহাড়ে ঘেরা তেমনি করে মাবুদ তাঁর বান্দাদের ঘিরে রাখেন, এখন রাখছেন এবং চিরকাল রাখবেন।
{125:3} আল্লাহ্‌ভক্ত লোকেরা যাতে অন্যায় কাজে হাত না দেয় সেজন্য আল্লাহ্‌র দেওয়া তাদের দেশের উপর দুষ্টদের রাজত্ব করতে দেওয়া হবে না।
{125:4} হে মাবুদ, যারা ভাল এবং অন্তরে খাঁটি তাদের তুমি সহিসালামতে রাখ;
{125:5} কিন্তু যারা নিজের তৈরী বাঁকা পথে উচোট খেতে খেতে চলে মাবুদ অন্যায়কারীদের সংগে তাদের দূর করে দেবেন। বনি-ইসরাইলদের উপর শান্তি আসুক!
{126:1} মাবুদ যখন সিয়োনকে আবার আগের অবস্থায় ফিরিয়ে আনলেন, তখন মনে হল আমরা যেন স্বপ্ন দেখছি।
{126:2} তখন আমাদের মুখ ছিল হাসিতে ভরা, আর জিভ্‌ ছিল আনন্দের গানে পূর্ণ। অন্যান্য জাতির লোকেরা তখন বলাবলি করেছিল, “মাবুদ ওদের জন্য অনেক মহৎ কাজ করেছেন।”
{126:3} মাবুদ আমাদের জন্য অনেক মহৎ কাজ করেছেন, তাই আমরা আনন্দ করতে লাগলাম।
{126:4} হে মাবুদ, নেগেভ মরুভূমির জলস্রোতের মত করে তুমি আগের অবস্থায় আমাদের ফিরিয়ে আন।
{126:5} যারা চোখের পানির সংগে বীজ বোনে তারা আনন্দে চিৎকার করতে করতে ফসল কাটবে।
{126:6} যে লোক কাঁদতে কাঁদতে বীজ বুনতে যায় সে শস্যের বোঝা নিয়ে আনন্দে চিৎকার করতে করতে নিশ্চয়ই ফিরে আসবে।
{127:1} মাবুদ যদি ঘর তৈরী না করেন তবে মিস্ত্রীরা মিথ্যাই পরিশ্রম করে; যদি মাবুদ শহর রক্ষা না করেন তবে পাহারাদার মিথ্যাই পাহারা দেয়।
{127:2} তোমরা মিথ্যাই খাবার জোগাড়ের জন্য পরিশ্রম করতে ভোরে ওঠ আর দেরি করে ঘুমাতে যাও; কিন্তু মাবুদ যাদের মহব্বত করেন তারা যখন ঘুমায় তখনও তিনি তাদের প্রয়োজন মিটিয়ে থাকেন।
{127:3} ছেলেরা মাবুদের দেওয়া সম্পত্তি, গর্ভের সন্তানেরা তাঁরই দেওয়া পুরস্কার।
{127:4} যৌবনের ছেলেরা যোদ্ধার হাতের তীরের মত।
{127:5} ধন্য সেই লোক, যার তীর রাখার খাপ এই রকম তীরে পূর্ণ; শহরের সদর দরজার কাছে বিপক্ষদের সংগে কথা বলার সময় তারা লজ্জা পাবে না।
{128:1} ধন্য তারা, যারা মাবুদকে ভয় করে আর তাঁর পথে চলে।
{128:2} তোমার নিজের হাতের পরিশ্রমের ফল তুমি ভোগ করবে; তুমি সুখী হবে আর তোমার উন্নতি হবে।
{128:3} তোমার বাড়ীর ভিতরের ঘরে তোমার স্ত্রী ফলে ভরা আংগুর গাছের মত হবে; তোমার খাবার টেবিলের চারপাশে তোমার সন্তানেরা হবে জলপাই গাছের চারার মত।
{128:4} সত্যিই, মাবুদকে যে ভয় করে সে এইভাবে দোয়া পাবে।
{128:5} সিয়োন থেকে মাবুদ তোমাকে দোয়া করুন; তোমার সারা জীবন ধরে তুমি যেন জেরুজালেমের উন্নতি দেখতে পাও।
{128:6} তুমি যেন তোমার নাতিপুতি দেখতে পাও। বনি-ইসরাইলদের উপর শান্তি আসুক।
{129:1} ইসরাইল বলুক, “আমার ছেলেবেলা থেকে লোকে আমাকে অনেক জুলুম করেছে।
{129:2} যদিও আমার ছেলেবেলা থেকে তারা আমাকে অনেক জুলুম করেছে, তবুও তারা আমার উপর জয়ী হতে পারে নি।
{129:3} চাষীদের মত করে তারা আমার পিঠ চষে ফেলেছে, তারা লম্বা করে খাঁজ কেটেছে;
{129:4} কিন্তু মাবুদ ন্যায়বিচারক, তিনি দুষ্টদের বাঁধন কেটে ফেলেছেন।”
{129:5} যারা সিয়োনকে ঘৃণা করে তারা লজ্জা পেয়ে পিছু হটে যাক।
{129:6} তারা ঘরের ছাদে গজানো ঘাসের মত হোক যা বেড়ে উঠবার আগেই শুকিয়ে যায়;
{129:7} যে তা কাটে তাতে তার মুঠি ভরে না, আর যে তা দিয়ে আঁটি বাঁধে তাতে কোঁচড়ও ভরে না।
{129:8} যারা সেই লোকদের পাশ দিয়ে যায় তারা বলে না, “তোমাদের উপর মাবুদের দোয়া নেমে আসুক; মাবুদ তোমাদের উন্নতি দান করুন।”
{130:1} হে মাবুদ, ভীষণ কষ্টে তলিয়ে গিয়ে আমি তোমাকে ডাকছি;
{130:2} হে মালিক, তুমি আমার ডাক শোন; আমার এই ফরিয়াদে তুমি কান দাও।
{130:3} হে মাবুদ, তুমি যদি অন্যায়ের হিসাব রাখ, তবে হে মালিক, কে দাঁড়িয়ে থাকতে পারবে?
{130:4} কিন্তু তোমার কাছে মাফ আছে, যেন লোকে তোমাকে ভয় করে।
{130:5} আমি মাবুদের অপেক্ষায় আছি, আমার অন্তর তাঁর অপেক্ষায় আছে। আমি তাঁর কালামে আশা রেখেছি।
{130:6} পাহারাদারেরা যেমন ভোর হওয়ার অপেক্ষা করে, হ্যাঁ, তারা যেমন ভোর হওয়ার অপেক্ষায় থাকে, আল্লাহ্‌ মালিকের জন্য আমার অন্তর তার চেয়েও বেশী অপেক্ষা করে আছে।
{130:7} হে ইসরাইল, মাবুদের উপর আশা রাখ, কারণ মাবুদের কাছে অটল মহব্বত আছে, আর তাঁর মুক্ত করার প্রচুর ক্ষমতাও আছে।
{130:8} তিনিই ইসরাইলকে তার সব অন্যায় থেকে মুক্ত করবেন।
{131:1} হে মাবুদ, আমার অন্তর গর্বিত নয়, আমার চোখে অহংকারের ভাব নেই; যে সমস্ত বড় ও কঠিন কাজ করা আমার পক্ষে অসম্ভব তা নিয়ে আমি মাথা ঘামাই না।
{131:2} আমি আমার অন্তরকে শান্ত ও নীরব করে রেখেছি; দুধ ছাড়ানো শিশু যেমন মায়ের কাছে শান্ত হয়ে থাকে, তেমনিভাবে আমার মধ্যে আমার অন্তরও শান্ত হয়ে রয়েছে।
{131:3} হে ইসরাইল, মাবুদের উপর তোমার আশা রাখ, এখন থেকে চিরকাল।
{132:1} হে মাবুদ, তুমি দাউদের সমস্ত কষ্টের কথা মনে করে দেখ।
{132:2} তিনি তো মাবুদের কাছে কসম খেয়েছিলেন, ইয়াকুবের সেই শক্তিশালী আল্লাহ্‌র কাছে এই ওয়াদা করেছিলেন,
{132:3} “আমার ঘরে আমি ঢুকব না, কিংবা বিছানাতেও শোব না;
{132:4} আমার চোখে ঘুম আসতে দেব না, চোখের পাতায় তন্দ্রা নামতে দেব না;
{132:5} যতক্ষণ না মাবুদের জন্য একটা জায়গা খুঁজে পাই, ইয়াকুবের সেই শক্তিশালী আল্লাহ্‌র জন্য একটা বাসস্থান খুঁজে পাই।”
{132:6} আমরা ইফ্রাথা থেকে সাক্ষ্য-সিন্দুকের খবর শুনেছিলাম, যায়ারের মাঠে সেটা পেয়েছিলাম;
{132:7} চল, আমরা তাঁর বাসস্থানে যাই, তাঁর পা-দানিতে সেজদা করি।
{132:8} হে মাবুদ, ওঠো, তোমার বিশ্রামের জায়গায় এস; তুমি এস, আর তোমার কুদরতের সিন্দুক আসুক।
{132:9} তোমার ইমামেরা ন্যায়ের পোশাক পরুক, আর তোমার ভক্তেরা আনন্দে কাওয়ালী করুক।
{132:10} তোমার গোলাম দাউদের দরুন তোমার অভিষিক্ত বান্দার মুনাজাত তুমি ফিরিয়ে দিয়ো না।
{132:11} মাবুদ দাউদের কাছে এই নিশ্চিত কসম খেয়েছেন যা তিনি কখনও ভাঙ্গবেন না, “তোমার একজন সন্তানকে আমি তোমার সিংহাসনে বসাব।
{132:12} তোমার ছেলেরা যদি আমার স্থাপন করা ব্যবস্থা পালন করে আর আমার কালাম মেনে চলে যা আমি তাদের শিখাব, তাহলে তাদের ছেলেদের চিরকাল ধরে তোমার সিংহাসনে বসতে দেওয়া হবে।”
{132:13} মাবুদ সিয়োনকে বেছে নিয়েছেন; তাঁর বাসস্থানের জন্য এটাই তিনি চেয়েছিলেন।
{132:14} তিনি বলেছিলেন, “এটাই আমার চিরকালের বিশ্রামের স্থান; আমি এখানেই বাস করব, কারণ আমি তা-ই চেয়েছি।
{132:15} আমি সিয়োনকে প্রচুর খাবার দিয়ে দোয়া করব; খাবার দিয়ে সেখানকার গরীব লোকদের তৃপ্ত করব।
{132:16} আমি সিয়োনের ইমামদের উদ্ধারের পোশাক পরাব; সেখানকার ভক্তেরা আনন্দে জোরে জোরে কাওয়ালী গাইবে।
{132:17} আমি সেখানে দাউদের জন্য একটা শক্তিশালী বংশ গড়ে তুলব; আমার অভিষিক্ত বান্দার জন্য আমি একটা বাতি জ্বালাবার ব্যবস্থা করেছি।
{132:18} আমি তার শত্রুদের লজ্জার পোশাক পরাব, কিন্তু তার মাথায় থাকবে উজ্জ্বল তাজ।”
{133:1} আমার জাতি ভাইয়েরা যখন এক মন নিয়ে একসংগে বাস করে তখন তা কত ভাল ও কত সুন্দর লাগে!
{133:2} তা যেন মাথায় ঢেলে দেওয়া দামী তেল যা ঝরে পড়ে হারুনের দাড়ি বেয়ে, বেয়ে পড়ে তার পোশাকের গলার উপর।
{133:3} মনে হয় তা যেন হর্মোণ পাহাড়ে পড়া শিশির যা ঝরে পড়ে সিয়োন পাহাড়ে; কারণ মাবুদ সেখানে দোয়া করেছেন, আর সেই দোয়া হল চিরকালের জীবন।
{134:1} হে মাবুদের খেদমতকারীরা, যারা মাবুদের ঘরে রাতের বেলায় এবাদত-কাজ করে থাক, তোমরা সবাই মাবুদের প্রশংসা কর।
{134:2} পবিত্র স্থানের দিকে হাত তুলে তোমরা মাবুদের প্রশংসা কর।
{134:3} আসমান ও জমীনের সৃষ্টিকর্তা মাবুদ সিয়োন থেকে তোমাদের দোয়া করুন।
{135:1} আলহামদুলিল্লাহ্‌! তোমরা মাবুদের প্রশংসা কর; হে মাবুদের খেদমতকারীরা, যারা মাবুদের ঘরে এবাদত-কাজ করে
{135:2} থাক, যারা আমাদের আল্লাহ্‌র ঘরের উঠানে এবাদত-কাজ করে থাক, তোমরা মাবুদের প্রশংসা কর।
{135:3} মাবুদের প্রশংসা কর, কারণ তিনি মেহেরবান; তাঁর প্রশংসা-কাওয়ালী গাও, কারণ তা করা খুব ভাল।
{135:4} মাবুদ ইয়াকুবকে তাঁর নিজের জন্য, ইসরাইলকে তাঁর নিজের সম্পত্তি হবার জন্য বেছে নিয়েছেন।
{135:5} আমি জানি মাবুদ মহান; আমাদের মালিক সব দেব-দেবীর চেয়েও মহান।
{135:6} আসমানে, দুনিয়াতে, সাগরে ও দুনিয়ার গভীর স্থানে মাবুদ তাঁর ইচ্ছামত কাজ করেন।
{135:7} তিনিই দুনিয়ার শেষ সীমা থেকে মেঘ উঠিয়ে আনেন; তিনিই বৃষ্টির জন্য বিদ্যুৎ তৈরী করেন, আর তাঁর ভাণ্ডার থেকে বাতাস বের করে আনেন।
{135:8} মিসরের প্রথম সন্তানগুলোকে তিনিই আঘাত করেছিলেন, আঘাত করেছিলেন মানুষ ও পশুর প্রথম সন্তানদের।
{135:9} হে মিসর, তিনি তোমার মধ্যে ফেরাউন ও তাঁর সব কর্মচারীদের বিরুদ্ধে তাঁর অলৌকিক চিহ্ন ও কুদরতি দেখিয়েছিলেন।
{135:10} তিনি অনেক জাতিকে আঘাত করেছিলেন আর শক্তিশালী বাদশাহ্‌দের মেরে ফেলেছিলেন।
{135:11} তিনি আমোরীয়দের বাদশাহ্‌ সীহোনকে, বাশনের বাদশাহ্‌ উজকে, আর কেনানের সব বাদশাহ্‌দের মেরে ফেলেছিলেন।
{135:12} তিনি তাদের দেশ তাঁর বান্দা বনি-ইসরাইলদের অধিকার হিসাবে দান করলেন।
{135:13} হে মাবুদ, তোমার সুনাম চিরকাল স্থায়ী। হে মাবুদ, বংশের পর বংশ ধরে তোমার নাম স্মরণে থাকবে;
{135:14} কারণ মাবুদ তাঁর বান্দাদের প্রতি ন্যায়বিচার করবেন, আর তাঁর গোলামদের প্রতি মমতা করবেন।
{135:15} অন্যান্য জাতিদের মূর্তিগুলো সোনা আর রূপা দিয়ে তৈরী; সেগুলো মানুষের হাতে গড়া।
{135:16} তাদের মুখ আছে কিন্তু কথা বলতে পারে না, চোখ আছে, দেখতে পায় না;
{135:17} তাদের কান আছে কিন্তু শুনতে পায় না, তাদের মুখের মধ্যে শ্বাস বলতে কিছু নেই।
{135:18} যারা এগুলোকে তৈরী করে আর তাদের উপর বিশ্বাস ও ভরসা করে তারাও ঐ সব মূর্তির মত হবে।
{135:19} হে ইসরাইলের বংশ, মাবুদের প্রশংসা কর; হে হারুনের বংশ, মাবুদের প্রশংসা কর;
{135:20} হে লেবির বংশ, মাবুদের প্রশংসা কর; হে মাবুদের ভক্ত লোকেরা, তোমরা তাঁর প্রশংসা কর।
{135:21} মাবুদ, যিনি জেরুজালেমে বাস করেন, তাঁর প্রশংসা সিয়োন থেকে হোক। আলহামদুলিল্লাহ্‌!
{136:1} মাবুদের শুকরিয়া আদায় কর, কারণ তিনি মেহেরবান; - তাঁর মহব্বত চিরকাল স্থায়ী-
{136:2} আল্লাহ্‌, যিনি সব দেবতার চেয়েও মহান তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:3} মালিক, যিনি সব মালিকদের চেয়েও মহান তাঁর শুকরিয়া আদায় কর; - তাঁর মহব্বত চিরকাল স্থায়ী।
{136:4} যিনি একাই সব বড় বড় কুদরতি দেখান তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:5} যিনি তাঁর বুদ্ধি দিয়ে আসমান তৈরী করেছেন তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:6} যিনি পানির উপরে ভূমি স্থাপন করেছেন তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:7} যিনি বড় বড় আলোর সৃষ্টি করেছেন তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:8} তিনি দিনের উপর রাজত্ব করার জন্য সূর্য সৃষ্টি করেছেন; - তাঁর মহব্বত চিরকাল স্থায়ী-
{136:9} তিনি রাতের উপর রাজত্ব করার জন্য চাঁদ ও তারা সৃষ্টি করেছেন; - তাঁর মহব্বত চিরকাল স্থায়ী।
{136:10} যিনি মিসরীয়দের প্রথম সন্তানদের আঘাত করেছিলেন তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:11} যিনি তাদের মধ্য থেকে বনি-ইসরাইলদের বের করে এনেছিলেন তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:12} তিনি কঠোর ও শক্তিশালী হাত দিয়ে তাদের বের করে এনেছিলেন; - তাঁর মহব্বত চিরকাল স্থায়ী।
{136:13} যিনি লোহিত সাগরকে দু’ভাগ করেছিলেন তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:14} তিনি বনি-ইসরাইলদের সাগরের মধ্য দিয়ে পার করে এনেছিলেন; - তাঁর মহব্বত চিরকাল স্থায়ী-
{136:15} কিন্তু ফেরাউন ও তাঁর সৈন্যদলকে তিনি লোহিত সাগরে ফেলে দিয়েছিলেন; - তাঁর মহব্বত চিরকাল স্থায়ী।
{136:16} যিনি তাঁর বান্দাদের মরুভূমির মধ্য দিয়ে নিয়ে গিয়েছিলেন তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:17} যিনি বড় বড় বাদশাহ্‌দের আঘাত করেছিলেন তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:18} তিনি শক্তিশালী বাদশাহ্‌দের মেরে ফেলেছিলেন; - তাঁর মহব্বত চিরকাল স্থায়ী-
{136:19} তিনি আমোরীয়দের বাদশাহ্‌ সীহোনকে মেরে ফেলেছিলেন; - তাঁর মহব্বত চিরকাল স্থায়ী-
{136:20} তিনি বাশনের বাদশাহ্‌ উজকে মেরে ফেলেছিলেন; - তাঁর মহব্বত চিরকাল স্থায়ী-
{136:21} তিনি তাদের দেশ অধিকার হিসাবে দিয়ে দিয়েছিলেন; - তাঁর মহব্বত চিরকাল স্থায়ী-
{136:22} তিনি তাদের দেশ অধিকার হিসাবে তাঁর সেবাকারী বনি-ইসরাইলদের দিয়েছিলেন; - তাঁর মহব্বত চিরকাল স্থায়ী।
{136:23} যিনি আমাদের নীচু অবস্থায় আমাদের কথা মনে করলেন তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:24} যিনি শত্রুদের হাত থেকে আমাদের উদ্ধার করলেন তাঁর শুকরিয়া আদায় কর; - তাঁর মহব্বত চিরকাল স্থায়ী-
{136:25} যিনি সমস্ত প্রাণীকে খাবার দেন তাঁর শুকরিয়া আদায় কর; - তাঁর মহব্বত চিরকাল স্থায়ী।
{136:26} তোমরা বেহেশতের আল্লাহ্‌র শুকরিয়া আদায় কর; - তাঁর মহব্বত চিরকাল স্থায়ী।
{137:1} ব্যাবিলনের নদীগুলোর ধারে বসে আমরা যখন সিয়োনের কথা মনে করতাম তখন আমাদের চোখ দিয়ে পানি পড়ত।
{137:2} সেখানকার উইলো গাছে আমাদের বীণাগুলো আমরা টাংগিয়ে রাখতাম।
{137:3} যারা আমাদের বন্দী করে নিয়ে গিয়েছিল সেখানে তারা আমাদের কাওয়ালী গাইতে বলত; সেই অত্যাচারীরা আমাদের কাছ থেকে আনন্দের কাওয়ালী শুনতে চাইত; তারা বলত, “তোমরা সিয়োনের একটা কাওয়ালী আমাদের শোনাও।”
{137:4} কিন্তু বিদেশের মাটিতে আমরা কেমন করে মাবুদের কাওয়ালী গাইতে পারতাম?
{137:5} হে জেরুজালেম, যদি আমি তোমাকে ভুলে যাই তবে আমার ডান হাত যেন অকেজো হয়ে যায়।
{137:6} যদি আমি তোমাকে মনে না রাখি, যদি জেরুজালেমকে আমার সবচেয়ে বেশী আনন্দের জিনিস বলে মনে না করি, তবে আমার জিভ্‌ যেন আমার তালুতে লেগে যায়।
{137:7} হে মাবুদ, জেরুজালেমের ধ্বংসের দিনে ইদোমীয়রা যা করেছিল তা মনে করে দেখ; তারা বলেছিল, “ধ্বংস কর, একেবারে এর ভিত্তি পর্যন্ত ধ্বংস করে ফেল।”
{137:8} ওহে ব্যাবিলন কন্যা, তোমাকে ধ্বংস করা হবে; তুমি যেমন আমাদের প্রতি করেছ, ধন্য সেই লোক যে তোমার প্রতি তা করবে!
{137:9} ধন্য সেই লোক যে তোমার শিশুদের ধরে পাথরের উপরে আছড়াবে!
{138:1} হে মাবুদ, আমার সমস্ত দিল দিয়ে আমি তোমার প্রশংসা করব; এমন কি, দেব-দেবীদের সামনেও আমি তোমার প্রশংসা-কাওয়ালী গাইব।
{138:2} তোমার পবিত্র ঘরের দিকে আমি সেজদা করব, আর তোমার অটল মহব্বত ও বিশ্বস্ততার জন্য তোমার প্রশংসা করব; কারণ তোমার ওয়াদার পূর্ণতার মধ্য দিয়ে তুমি নিজেকে যেভাবে প্রকাশ করেছ তা তোমার সুনামের চেয়েও মহান।
{138:3} আমি যখন তোমাকে ডাকলাম তুমি আমাকে জবাব দিলে; আমার অন্তরে শক্তি দিয়ে তুমি আমাকে সাহসী করলে।
{138:4} হে মাবুদ, তোমার মুখের কথা শুনে দুনিয়ার সমস্ত বাদশাহ্‌ তোমার প্রশংসা করবে।
{138:5} তারা মাবুদের কাজ নিয়ে কাওয়ালী গাইবে, কারণ মাবুদের মহিমা মহৎ।
{138:6} যদিও মাবুদ সব কিছুর উপরে আছেন তবুও তিনি নীচু অবস্থার লোকদের দিকে নজর রাখেন, কিন্তু অহংকারীদের তিনি দূর থেকেই জানেন।
{138:7} যখন আমি বিপদের মধ্য দিয়ে চলি তখন তুমি আমার প্রাণ রক্ষা কর; তোমার হাত বাড়িয়ে তুমি আমার শত্রুদের রাগ বিফল কর, আর তোমার ডান হাত আমাকে উদ্ধার করে।
{138:8} মাবুদ আমার জন্য যা ঠিক করে রেখেছেন তা পূর্ণ করবেন। হে মাবুদ, তোমার অটল মহব্বত চিরকাল স্থায়ী; তুমি নিজের হাতে যে সব কাজ করছ তা শেষ কোরো।
{139:1} হে মাবুদ, তুমি আমাকে ভাল করে পরীক্ষা করে দেখেছ আর আমাকে জেনেছ।
{139:2} আমি যা কিছু করি তার সবই তো তুমি জান; তুমি দূর থেকেই আমার মনের চিন্তা বুঝতে পার।
{139:3} তুমি আমার কাজকর্ম ও বিশ্রামের বিষয় খুব ভাল করে খোঁজ নিয়ে থাক; তুমি আমার জীবন্তপথ ভাল করেই জান।
{139:4} হে মাবুদ, কোন কথা আমার মুখে আনার আগেই তুমি তার সবই জান।
{139:5} তুমি সব দিক থেকেই আমাকে ঘিরে ধরেছ, আর আমাকে তোমার অধীনে রেখেছ।
{139:6} তোমার এই জ্ঞান আমার পক্ষে বুঝতে পারা অসম্ভব; তা খুব উঁচু, আমার নাগালের বাইরে।
{139:7} তোমার পাক-রূহের কাছ থেকে আমি কোথায় যেতে পারি? তোমার সামনে থেকে আমি কোথায় পালাতে পারি?
{139:8} যদি আসমানে গিয়ে উঠি, সেখানে তুমি; যদি কবরে আমার বিছানা পাতি, সেখানেও তুমি;
{139:9} যদি ভোরের পাখায় ভর করে উঠে আসি, যদি ভূমধ্যসাগরের ওপারে গিয়ে বাস করি,
{139:10} সেখানেও তোমার হাত আমাকে পরিচালনা করবে, তোমার ডান হাত আমাকে শক্ত করে ধরে রাখবে।
{139:11} যদি আমি বলি, “অন্ধকার আমাকে ঢেকে ফেলবে, আর আমার চারপাশে যে আলো আছে তা অন্ধকার হয়ে যাবে,” তবুও তাতে কোন লাভ হবে না;
{139:12} কারণ সেই অন্ধকার তো তোমার কাছে অন্ধকার নয়। রাত দিনের মতই আলোময়; তোমার কাছে অন্ধকার আর আলো দুই-ই সমান।
{139:13} তুমিই আমার অন্তর সৃষ্টি করেছ; মায়ের গর্ভে তুমিই আমার শরীরের অংশগুলো একসংগে বুনেছ।
{139:14} আমি তোমার প্রশংসা করি, কারণ আমি ভীষণ আশ্চর্যভাবে গড়া; আশ্চর্য তোমার সব কাজ, আমি তা ভাল করেই জানি।
{139:15} যখন আমাকে গোপন স্থানে গড়ে তোলা হচ্ছিল, মায়ের গর্ভে যখন আমার শরীর নিপুণ ভাবে গেঁথে তোলা হচ্ছিল, তখন আমার গড়ন তোমার কাছে লুকানো ছিল না।
{139:16} তোমার চোখ আমার গড়ে-না-ওঠা শরীর দেখেছে। আমার জন্য ঠিক করে রাখা দিনগুলো যখন শুরু হয় নি, তখন তোমার বইয়ে সেগুলোর বিষয় সবই লেখা ছিল।
{139:17} হে আল্লাহ্‌, তোমার এই সব পরিকল্পনা আমার কাছে কত দামী! সেগুলো অসংখ্য।
{139:18} যদি সেগুলো আমি গুণি তবে তার সংখ্যা বালুকণার চেয়েও বেশী। আমি যখন জেগে উঠি তখনও আমি তোমার কাছেই থাকি।
{139:19} হে আল্লাহ্‌, আমি চাই তুমি দুষ্টদের মেরে ফেল। ওহে রক্ত-পিপাসু লোকেরা, আমার কাছ থেকে দূর হয়ে যাও।
{139:20} খারাপ চিন্তা নিয়ে তারা তোমার বিষয়ে নানা কথা বলে; তোমার শত্রুরা বাজে উদ্দেশ্যে তোমার নাম নেয়।
{139:21} হে মাবুদ, যারা তোমাকে অগ্রাহ্য করে আমি কি তাদের অগ্রাহ্য করি না? যারা তোমার বিরুদ্ধে ওঠে আমি কি তাদের ঘৃণার চোখে দেখি না?
{139:22} তাদের আমি সম্পূর্ণভাবে অগ্রাহ্য করি; আমার শত্রু বলেই আমি তাদের মনে করি।
{139:23} হে আল্লাহ্‌, তুমি আমাকে ভাল করে পরীক্ষা করে দেখ, আর আমার অন্তরের অবস্থা জেনে নাও; আমাকে যাচাই করে দেখ, আর আমার দুশ্চিন্তার কথা জেনে নাও।
{139:24} তুমি দেখ আমার মধ্যে এমন কিছু আছে কি না যা দুঃখ দেয়; তুমি আমাকে অনন্ত জীবনের পথে চালাও।
{140:1} হে মাবুদ, দুষ্ট লোকদের হাত থেকে আমাকে উদ্ধার কর; জুলুমবাজদের হাত থেকে আমাকে রক্ষা কর।
{140:2} তারা মনে মনে দুষ্ট ফন্দি আঁটে আর প্রতিদিন যুদ্ধ বাধায়।
{140:3} তারা সাপের মত তাদের জিভ্‌ ধারালো করেছে; তাদের ঠোঁটের নীচে যেন সাপের বিষ আছে। [সেলা]
{140:4} হে মাবুদ, দুষ্টদের হাত থেকে আমাকে রক্ষা কর। জুলুমবাজ লোকদের হাত থেকে আমাকে রক্ষা কর; আমার পা যেন পিছ্‌লে যায় সেজন্য তারা ফন্দি এঁটেছে।
{140:5} অহংকারী লোকেরা আমার জন্য ফাঁদ ও দড়ি ঠিক করে রেখেছে; তারা পথের পাশে তাদের জাল বিছিয়ে রেখেছে আর আমার জন্য ফাঁদ পেতেছে। [সেলা]
{140:6} হে মাবুদ, আমি তোমাকে বলেছি, “তুমিই আমার আল্লাহ্‌।” হে মাবুদ, আমার ফরিয়াদে তুমি কান দাও।
{140:7} হে আল্লাহ্‌ মালিক, আমার শক্তিশালী উদ্ধারকর্তা, যুদ্ধের দিনে তুমিই আমার মাথা ঢেকে রাখ।
{140:8} হে মাবুদ, দুষ্টদের মনের ইচ্ছা তুমি পূর্ণ হতে দিয়ো না; তাদের ষড়যন্ত্র সফল হতে দিয়ো না, যেন তারা অহংকারী হয়ে না ওঠে। [সেলা]
{140:9} যারা আমাকে ঘিরে ধরেছে তাদের মুখ যে সব অন্যায় করেছে তা তাদেরই মাথার উপর এসে পড়ুক।
{140:10} তাদের উপর জ্বলন্ত কয়লা পড়ুক; আগুনের মধ্যে, গভীর গর্তের মধ্যে তাদের ছুঁড়ে ফেলে দেওয়া হোক; যেন তারা আর কখনও উঠে আসতে না পারে।
{140:11} নিন্দুকেরা যেন দেশের মধ্যে অধিকার না পায়; জুলুমবাজদের পিছনে বিপদ অনবরত তাড়া করুক।
{140:12} আমি জানি মাবুদ দুঃখীদের পক্ষে রায় দেবেন আর অভাবীদের জন্য ন্যায়বিচার করবেন।
{140:13} সৎ লোকেরা অবশ্যই তোমার প্রশংসা করবে, আর যারা অন্তরে খাঁটি তারা তোমার সামনে বাস করবে।
{141:1} হে মাবুদ, আমি তোমাকে ডাকছি, তুমি তাড়াতাড়ি আমার কাছে এস; আমি ডাকলে তুমি আমার ডাকে কান দিয়ো।
{141:2} আমার মুনাজাত যেন খোশবু ধূপের মত, আমার হাত উঠানো যেন সন্ধ্যাবেলার কোরবানীর মত তোমার সামনে উপস্থিত হয়।
{141:3} হে মাবুদ, আমার মুখের উপর তুমি পাহারা বসাও, আমার ঠোঁটের দরজা তুমি চৌকি দাও।
{141:4} আমার মনকে কোন খারাপ জিনিসের দিকে ঝুঁকতে দিয়ো না, যাতে অন্যায়কারীদের সংগে খারাপ কাজে আমি অংশ না নিই; তাদের ভাল ভাল খাবার যেন আমি না খাই।
{141:5} একজন আল্লাহ্‌ভক্ত লোক আমাকে আঘাত করুন, সেটা হবে বিশ্বস্ততা। তিনি আমাকে বকুনি দিন, সেটা হবে আমার মাথায় তেল দেওয়ার মত; আমার মাথা তা অগ্রাহ্য না করুক। কিন্তু আমার মুনাজাত সব সময় অন্যায়কারীদের কাজের বিরুদ্ধে থাকবে।
{141:6} তাদের শাসনকর্তাদের খাড়া পাহাড়ের উপর থেকে নীচে ফেলে দেওয়া হবে; তখন তারা আমার কথায় কান দেবে, কারণ তা মধুর।
{141:7} মানুষ চাষ করে যেমন মাটি ভেংগে ফেলে তেমনি করেই আমাদের হাড়গুলো কবরের মুখে ছড়িয়ে দেওয়া হয়েছে।
{141:8} কিন্তু হে আল্লাহ্‌ মালিক, আমার চোখ তোমার দিকে রয়েছে; আমি তোমার মধ্যেই আশ্রয় নিয়েছি, আমাকে মৃত্যুর হাতে তুলে দিয়ো না।
{141:9} তারা আমার জন্য যে জাল পেতেছে তা থেকে আমাকে রক্ষা কর; অন্যায়কারীদের পাতা ফাঁদ থেকে আমাকে রক্ষা কর।
{141:10} দুষ্টেরা তাদের নিজেদের জালে নিজেরাই ধরা পড়ুক, আর আমি সেই সময় নিরাপদেই তা পার হয়ে যাব।
{142:1} আমি চিৎকার করে মাবুদের কাছে ফরিয়াদ জানাচ্ছি; আমি জোরে জোরে মাবুদের কাছে মিনতি করছি।
{142:2} আমার দুঃখের কথা আমি তাঁর সামনে ঢেলে দিচ্ছি, আমার কষ্টের কথা তাঁর সামনে বলছি।
{142:3} যখন আমি নিরাশ হয়ে পড়ি তখন তুমিই আমার জীবনের পথ সম্বন্ধে জান; আমার চলার পথে লোকে আমার জন্য গোপনে ফাঁদ পেতে রেখেছে।
{142:4} আমার ডান পাশে তাকিয়ে দেখ, আমাকে চেনে এমন কেউ নেই। আমার পালাবার স্থান নেই; কেউ আমার প্রাণের জন্য চিন্তা করে না।
{142:5} হে মাবুদ, আমি তোমার কাছেই ফরিয়াদ জানিয়েছি; আমি বলেছি, “তুমিই আমার আশ্রয়, এই দুনিয়াতে তুমিই আমার সম্পত্তি।”
{142:6} আমার ফরিয়াদে তুমি কান দাও, কারণ আমি খুব অসহায় হয়ে পড়েছি; আমাকে যারা তাড়া করছে তাদের হাত থেকে তুমি আমাকে বাঁচাও, কারণ তারা আমার চেয়ে শক্তিশালী।
{142:7} জেলখানায় থাকবার মত এই অবস্থা থেকে তুমি আমাকে উদ্ধার কর, যাতে আমি তোমার প্রশংসা করতে পারি। আল্লাহ্‌ভক্ত লোকেরা আনন্দে আমাকে ঘিরে থাকবে, কারণ তুমি আমাকে সহিসালামতে রাখবে।
{143:1} হে মাবুদ, আমার মুনাজাত শোন, আমার ফরিয়াদে তুমি কান দাও; তোমার বিশ্বস্ততা ও তোমার ন্যায়ে আমাকে জবাব দাও।
{143:2} তোমার এই সেবাকারীর বিচার কোরো না, কারণ তোমার চোখে কোন প্রাণীই নির্দোষ নয়।
{143:3} শত্রু আমার পিছনে তাড়া করেছে, সে আমাকে চুরমার করে মাটিতে ফেলেছে; অনেক দিন আগেকার মৃত লোকদের মতই সে আমাকে অন্ধকারে বাস করাচ্ছে।
{143:4} সেজন্য আমি নিরাশ হয়ে পড়েছি; আমার ভিতরে আমার অন্তর অসাড় হয়ে পড়েছে।
{143:5} আমি পুরানো দিনের কথা মনে করি, তোমার সমস্ত কাজের বিষয় ধ্যান করি; তোমার হাত যা করেছে তা চিন্তা করি।
{143:6} আমি তোমার দিকে আমার হাত বাড়িয়ে দিই; শুকনা জমির মত আমার প্রাণ তোমার জন্য পিপাসিত।
{143:7} হে মাবুদ, তুমি আমাকে শীঘ্র জবাব দাও, কারণ আমার প্রাণ যেন বেরিয়ে যাচ্ছে; আমার কাছ থেকে তোমার মুখ ফিরিয়ে রেখো না, যেন কবরে যারা নেমে যাচ্ছে আমি তাদের মত হয়ে না পড়ি।
{143:8} সকালে তুমি আমাকে তোমার অটল মহব্বতের কথা শোনাও, কারণ আমি তোমার উপরেই ভরসা করে আছি; কোন্‌ পথে যেতে হবে তা আমাকে দেখাও, কারণ আমার অন্তর আমি তোমার দিকেই তুলে ধরছি।
{143:9} হে মাবুদ, আমার শত্রুদের হাত থেকে তুমি আমাকে উদ্ধার কর, কারণ আমি তোমার মধ্যেই আশ্রয় নিয়েছি।
{143:10} তোমার ইচ্ছামত কাজ করতে তুমি আমাকে শিখাও, কারণ তুমিই আমার আল্লাহ্‌; তোমার মেহেরবান রূহ্‌ দ্বারা আমাকে সমান পথে চালাও।
{143:11} হে মাবুদ, তোমার সুনাম রক্ষার জন্য আমাকে নতুন শক্তি দাও; তোমার ন্যায়ে বিপদ থেকে তুমি আমাকে উদ্ধার কর।
{143:12} তোমার অটল মহব্বতের জন্য তুমি আমার শত্রুদের ছেঁটে ফেলে দাও; আমার সমস্ত বিপক্ষদের তুমি ধ্বংস কর, কারণ আমি তোমার গোলাম।
{144:1} মাবুদের প্রশংসা হোক, তিনি আমার আশ্রয়-পাহাড়; তিনি আমার হাতকে যুদ্ধ করতে শিখিয়েছেন, আমার আংগুলগুলোকে শিখিয়েছেন লড়াই করতে।
{144:2} তিনিই আমার বিশ্বস্ত সাহায্যকারী, আমার কেল্লা, আমার উঁচু আশ্রয়স্থান ও উদ্ধারকর্তা; তিনিই আমার ঢাল, আমি তাঁর মধ্যে আশ্রয় নিই; তিনিই আমার লোকদের আমার অধীনে আনেন।
{144:3} হে মাবুদ, মানুষ এমন কি যে, তার দিকে তুমি খেয়াল কর? মানুষের সন্তানই বা কি যে, তার দিকে তুমি মনোযোগ দাও?
{144:4} মানুষ তো নিঃশ্বাস মাত্র; তার দিনগুলো সরে যাওয়া ছায়ার মত।
{144:5} হে মাবুদ, তোমার আসমান নুইয়ে তুমি নেমে এস; তুমি পাহাড়-পর্বত ছোঁও যাতে সেগুলো থেকে ধোঁয়া বের হয়।
{144:6} তুমি বিদ্যুৎ পাঠিয়ে শত্রুদের ছড়িয়ে দাও; তোমার তীর ছুঁড়ে তাদের বিশৃঙ্খল করে দাও।
{144:7} তুমি উপর থেকে তোমার হাত বাড়িয়ে দাও; তুমি আমাকে রক্ষা কর, বন্যার হাত থেকে, হ্যাঁ, অন্য জাতিদের হাত থেকে আমাকে বাঁচাও।
{144:8} তাদের মুখ ছলনার কথায় ভরা; তারা ডান হাত তুলে মিথ্যা কসম খায়।
{144:9} হে আল্লাহ্‌, আমি তোমার উদ্দেশে নতুন কাওয়ালী গাইব; দশতারা বাজিয়ে আমি তোমার উদ্দেশে প্রশংসার কাওয়ালী গাইব।
{144:10} তুমি তো বাদশাহ্‌দের জয় দান করে থাক; তোমার গোলাম দাউদকে সর্বনাশা তলোয়ারের হাত থেকে রক্ষা করে থাক।
{144:11} আমাকে রক্ষা কর, অন্য জাতিদের হাত থেকে আমাকে বাঁচাও; তাদের মুখ ছলনার কথায় ভরা; তারা ডান হাত তুলে মিথ্যা কসম খায়।
{144:12} আমাদের ছেলেরা কিশোর বয়সে যেন গাছের চারার মত বেড়ে ওঠে, আর আমাদের মেয়েরা যেন রাজবাড়ীর খোদাই করা থামের মত হয়।
{144:13} আমাদের গোলাঘরগুলো যেন সব রকম খাবারে ভরা থাকে; আমাদের ভেড়াগুলো যেন মাঠের মধ্যে হাজারে হাজারে, লাখে লাখে বাচ্চা দেয়।
{144:14} আমাদের বলদগুলো যেন ভারী ভারী বোঝা টানতে পারে; আমাদের দেয়ালে যেন ফাটল না ধরে, কেউ যেন বন্দী না হয়, রাস্তায় রাস্তায় যেন দুঃখের কান্নার শব্দ না ওঠে।
{144:15} ধন্য সেই জাতি, যার অবস্থা এরকম হয়। ধন্য সেই জাতি, আল্লাহ্‌ যার মাবুদ।
{145:1} হে আমার আল্লাহ্‌, হে বাদশাহ্‌, আমি তোমার গুণগান করব; আমি চিরকাল তোমার প্রশংসা করব।
{145:2} প্রতিদিন আমি তোমার প্রশংসা করব; চিরকাল তোমার গৌরব করব।
{145:3} মাবুদ মহান আর সব চেয়ে বেশী প্রশংসার যোগ্য; কেউ তাঁর মহত্ব বুঝে উঠতে পারে না।
{145:4} এক বংশের লোকেরা তার পরের বংশের লোকদের কাছে তোমার কাজের গুণগান করবে; তারা তোমার শক্তিশালী কাজের কথা ঘোষণা করবে।
{145:5} আমি তোমার মহিমার গৌরবময় জাঁকজমক আর তোমার অলৌকিক চিহ্ন সম্বন্ধে ধ্যান করব।
{145:6} লোকে তোমার ভয়-জাগানো কুদরতি কাজের কথা বলবে, আর আমি তোমার মহত্বের কথা ঘোষণা করব।
{145:7} তুমি যে তাদের প্রচুর মেহেরবানী করেছ তা তারা বলে বেড়াবে, তোমার ন্যায্যতার কথা নিয়ে আনন্দে কাওয়ালী গাইবে।
{145:8} মাবুদ দয়াময় ও মমতায় পূর্ণ; তিনি সহজে রেগে উঠেন না এবং তাঁর অটল মহব্বতের সীমা নেই।
{145:9} মাবুদ সকলের জন্যই মেহেরবান; তাঁর সৃষ্ট সব কিছুর উপরে তাঁর মমতা রয়েছে।
{145:10} হে মাবুদ, তুমি যা কিছু সৃষ্টি করেছ সে সবই তোমাকে শুকরিয়া জানাবে; তোমার ভক্তেরা তোমার প্রশংসা করবে।
{145:11} তারা তোমার রাজ্যের গৌরবের কথা আর তোমার কুদরতীর কথা বলবে;
{145:12} যাতে সব মানুষ তোমার কুদরতী-কাজের কথা জানতে পারে, আর জানতে পারে তোমার রাজ্যের গৌরবপূর্ণ জাঁকজমকের কথা।
{145:13} তোমার রাজ্য চিরস্থায়ী রাজ্য; তোমার শাসন বংশের পর বংশ ধরে চলে।
{145:14} যারা পড়ে যাচ্ছে মাবুদ তাদের ধরে রাখেন; যারা নুয়ে পড়েছে তাদের তিনি তুলে ধরেন।
{145:15} আশা নিয়ে সকলেই তোমার দিকে তাকিয়ে থাকে; ঠিক সময়ে তুমি তাদের খাবার দিয়ে থাক।
{145:16} সমস্ত প্রাণীর মনের ইচ্ছা তুমি হাত খুলে পূরণ করে থাক।
{145:17} মাবুদ তাঁর সমস্ত পথে ন্যায়বান আর সমস্ত কাজে বিশ্বস্ত।
{145:18} যারা মাবুদকে ডাকে, অন্তর দিয়ে ডাকে, তিনি তাদের কাছেই থাকেন।
{145:19} যারা তাঁকে ভয় করে তাদের মনের ইচ্ছা তিনি পূরণ করেন; সাহায্যের জন্য তাদের ফরিয়াদ শুনে তিনি তাদের রক্ষা করেন।
{145:20} যারা মাবুদকে মহব্বত করে তাদের সকলকে তিনি রক্ষা করেন, কিন্তু সব দুষ্টদের তিনি ধ্বংস করে ফেলবেন।
{145:21} আমার মুখ মাবুদের গুণগান করবে; সমস্ত প্রাণী যুগ যুগ ধরে তাঁর পবিত্রতার প্রশংসা করবে।
{146:1} আলহামদুলিল্লাহ্‌! হে আমার প্রাণ, মাবুদের প্রশংসা কর।
{146:2} আমি সারা জীবন মাবুদের প্রশংসা করব; যতদিন আমি বেঁচে থাকব আমার আল্লাহ্‌র প্রশংসা-কাওয়ালী গাইব।
{146:3} কোন উঁচু পদের লোক, কোন মানুষের উপর তোমরা ভরসা কোরো না; তারা উদ্ধার করতে পারে না।
{146:4} তাদের প্রাণ বের হয়ে গেলে তারা মাটিতে ফিরে যায়, আর সেদিনই তাদের সব পরিকল্পনা শেষ হয়ে যায়।
{146:5} ধন্য সেই লোক, ইয়াকুবের আল্লাহ্‌ যার সাহায্যকারী, যার আশা তার মাবুদ আল্লাহ্‌র উপর।
{146:6} মাবুদ আসমান ও জমীন, সাগর ও তার মধ্যেকার সব কিছু তৈরী করেছেন; তিনি চিরকাল বিশ্বস্ত থাকেন।
{146:7} তিনি অত্যাচারিতদের পক্ষে ন্যায়বিচার করেন আর যাদের খিদে আছে তাদের খাবার দেন; মাবুদই বন্দীদের মুক্ত করেন।
{146:8} মাবুদ অন্ধদের দেখবার শক্তি দেন; যারা নুয়ে পড়েছে মাবুদ তাদের তুলে ধরেন; মাবুদ সৎ লোকদের মহব্বত করেন।
{146:9} মাবুদ বিদেশীদের উপর চোখ রাখেন আর এতিম ও বিধবাদের দেখাশোনা করেন, কিন্তু দুষ্টদের পথ তিনি বাঁকা করেন।
{146:10} মাবুদ চিরকাল রাজত্ব করবেন; হে সিয়োন, বংশের পর বংশ ধরে তোমার আল্লাহ্‌ রাজত্ব করবেন। আলহামদুলিল্লাহ্‌!
{147:1} আলহামদুলিল্লাহ্‌! আমাদের আল্লাহ্‌র প্রশংসা-কাওয়ালী গাওয়া কত ভাল! তা কি সুন্দর! তাঁর প্রশংসা করা কত উপযুক্ত!
{147:2} মাবুদই জেরুজালেমকে গড়ে তোলেন; দূর করে দেওয়া বনি-ইসরাইলদের তিনিই জমায়েত করেন।
{147:3} যাদের মন ভেংগে গেছে তিনি তাদের সুস্থ করেন; তাদের সব আঘাত তিনিই বেঁধে দেন।
{147:4} তিনি তারাগুলোর সংখ্যা গণনা করেন, তাদের প্রত্যেকটির নাম ধরে ডাকেন।
{147:5} আমাদের মালিক মহান, তাঁর কুদরত প্রচুর; তাঁর জ্ঞান বুদ্ধির সীমা নেই।
{147:6} মাবুদ নম্র লোকদের ধরে রাখেন, কিন্তু দুষ্ট লোকদের মাটিতে ফেলে দেন।
{147:7} তোমরা মাবুদের উদ্দেশে শুকরিয়ার কাওয়ালী গাও; বীণা বাজিয়ে আমাদের আল্লাহ্‌র উদ্দেশে প্রশংসার কাওয়ালী গাও।
{147:8} তিনি আকাশ মেঘে ঢাকেন; তিনি দুনিয়ার জন্য বৃষ্টির ব্যবস্থা করেন আর পাহাড়ের উপরে ঘাস জন্মাতে দেন।
{147:9} পশুদের খাবার তিনিই যুগিয়ে দেন; দাঁড়কাকের বাচ্চারা যখন ডাকে তখন তিনিই তাদের খাবার দেন।
{147:10} ঘোড়ার শক্তিতে তিনি সন্তুষ্ট হন না, যোদ্ধার পায়ের শক্তিতেও তাঁর আনন্দ নেই;
{147:11} কিন্তু যারা তাঁকে ভয় করে আর তাঁর অটল মহব্বতের উপর আশা রাখে, তাদের নিয়েই মাবুদের যত আনন্দ।
{147:12} হে জেরুজালেম, মাবুদের গুণগান কর; হে সিয়োন, তোমার আল্লাহ্‌র প্রশংসা কর।
{147:13} তিনিই তো তোমার দরজাগুলোর আগল শক্ত করেছেন, তোমার মধ্যে বাসকারী লোকদের দোয়া করেছেন।
{147:14} তোমার সীমানাগুলোতে তিনিই শান্তি রাখেন, আর সবচেয়ে ভাল গম দিয়ে তোমাকে তৃপ্ত করেন।
{147:15} তিনি দুনিয়াতে তাঁর হুকুম পাঠান; খুব তাড়াতাড়ি তা পালন করা হয়।
{147:16} তিনি ভেড়ার লোমের মত তুষার পাঠান আর ছাইয়ের মত শিশির ছড়ান।
{147:17} তিনি রুটির টুকরার মত করে শিলা ফেলেন; তাঁর দেওয়া শীত কে সহ্য করতে পারে?
{147:18} তাঁর কালাম পাঠিয়ে তিনি শিলা গলিয়ে ফেলেন; তাঁর বাতাস বহালে পানি বয়ে যায়।
{147:19} ইয়াকুবের উপরে তিনি তাঁর কালাম নাজেল করেছেন, ইসরাইলের কাছে প্রকাশ করেছেন তাঁর নিয়ম ও শরীয়ত।
{147:20} অন্য কোন জাতির জন্য তিনি তা করেন নি; তাঁর শরীয়ত তারা জানে না। আলহামদুলিল্লাহ্‌!
{148:1} আলহামদুলিল্লাহ্‌! বেহেশত থেকে তোমরা মাবুদের প্রশংসা কর; আকাশে ও মহাকাশে তাঁর প্রশংসা কর।
{148:2} হে তাঁর সমস্ত ফেরেশতা, তাঁর প্রশংসা কর; হে তাঁর সমস্ত শক্তিদল, তাঁর প্রশংসা কর।
{148:3} হে সূর্য ও চাঁদ, তাঁর প্রশংসা কর; হে উজ্জ্বল সব তারা, তাঁর প্রশংসা কর।
{148:4} হে বেহেশত, তাঁর প্রশংসা কর; হে আসমানের উপরের পানি, তাঁর প্রশংসা কর।
{148:5} এরা সব মাবুদের প্রশংসা করুক, কারণ তিনি হুকুম দিলেন আর এদের সৃষ্টি হল।
{148:6} এদের তিনি চিরকালের জন্য ঠিক জায়গায় স্থাপন করেছেন; তিনি একটা নিয়ম দিয়েছেন, কেউ তা ভাঙ্গতে পারবে না।
{148:7} দুনিয়া থেকে তোমরা মাবুদের প্রশংসা কর। হে সাগরের বড় বড় প্রাণী ও সাগরের গভীর তলদেশ, তাঁর প্রশংসা কর।
{148:8} হে বিদ্যুৎ ও শিলা, তুষার ও কুয়াশা আর তাঁর হুকুম পালন্তকরা ঝোড়ো বাতাস, তাঁর প্রশংসা কর।
{148:9} হে সমস্ত পাহাড়-পর্বত আর ফলের গাছ ও সমস্ত এরস গাছ, তাঁর প্রশংসা কর।
{148:10} হে বুনো জানোয়ার ও সমস্ত পোষ-মানা পশু আর বুকে-হাঁটা প্রাণী ও ডানাযুক্ত প্রাণী, তাঁর প্রশংসা কর।
{148:11} হে দুনিয়ার বাদশাহ্‌রা এবং সমস্ত জাতি আর রাজপুরুষেরা ও দুনিয়ার শাসনকর্তারা, তাঁর প্রশংসা কর।
{148:12} হে যুবক ও যুবতীরা আর বৃদ্ধ ও ছেলেমেয়েরা, তাঁর প্রসংশা কর।
{148:13} এরা সবাই মাবুদের প্রশংসা করুক, কারণ একমাত্র তিনিই মহান; আসমান ও জমীনের উপরেও তাঁর গৌরব রয়েছে।
{148:14} তাঁর বান্দাদের তিনি শক্তিশালী করেছেন; তা তাঁর সমস্ত ভক্তদের গৌরব, তাঁর প্রিয় জাতি ইসরাইলের গৌরব। আলহামদুলিল্লাহ্‌!
{149:1} আলহামদুলিল্লাহ্‌! তোমরা মাবুদের উদ্দেশে নতুন কাওয়ালী গাও, আল্লাহ্‌ভক্তদের মাহ্‌ফিলে তাঁর প্রশংসা-কাওয়ালী গাও।
{149:2} ইসরাইল তার সৃষ্টিকর্তাকে নিয়ে আনন্দ করুক, সিয়োনের লোকেরা তাদের বাদশাহ্‌কে নিয়ে খুশী হোক।
{149:3} তারা নাচতে নাচতে তাঁর প্রশংসা করুক, খঞ্জনি আর বীণা বাজিয়ে তাঁর উদ্দেশে প্রশংসার কাওয়ালী করুক;
{149:4} কারণ মাবুদ তাঁর বান্দাদের নিয়ে আনন্দ পান; তিনি নম্র লোকদের উদ্ধার করে সম্মানিত করেন।
{149:5} এই সম্মান লাভ করে আল্লাহ্‌ভক্তেরা আনন্দ করুক; তারা নিজের নিজের বিছানায় আনন্দে কাওয়ালী করুক।
{149:6} তাদের মুখে আল্লাহ্‌র প্রশংসা থাকুক আর হাতে থাকুক দু’দিকে ধার দেওয়া তলোয়ার,
{149:7} যাতে তারা জাতিদের উপরে প্রতিশোধ নিতে পারে আর সেই সব লোকদের শাস্তি দিতে পারে,
{149:8} যাতে শিকল দিয়ে তাদের বাদশাহ্‌দের বাঁধতে পারে, তাদের উঁচু পদের লোকদের লোহার বেড়ী দিয়ে বাঁধতে পারে,
{149:9} আর তাদের বিরুদ্ধে যে রায় লেখা হয়েছে তা কাজে লাগাতে পারে। এ সমস্তই তাঁর সব ভক্তদের গৌরব। আলহামদুলিল্লাহ্‌!
{150:1} আলহামদুলিল্লাহ্‌! তোমরা আল্লাহ্‌র পবিত্র স্থানে তাঁর প্রশংসা কর, তাঁর শক্তিতে গড়া আসমানে তাঁর প্রশংসা কর।
{150:2} তাঁর শক্তিপূর্ণ কাজের জন্য তাঁর প্রশংসা কর, তাঁর সীমাহীন মহত্বের জন্য তাঁর প্রশংসা কর।
{150:3} শিংগা বাজিয়ে তাঁর প্রশংসা কর, বীণা আর সুরবাহার বাজিয়ে তাঁর প্রশংসা কর।
{150:4} খঞ্জনি বাজিয়ে নেচে নেচে তাঁর প্রশংসা কর, তারের বাজনা আর বাঁশী বাজিয়ে তাঁর প্রশংসা কর।
{150:5} জোর আওয়াজের করতাল বাজিয়ে তাঁর প্রশংসা কর, ঝন্‌ঝন্‌ করা করতাল বাজিয়ে তাঁর প্রশংসা কর।
{150:6} শ্বাসযুক্ত সমস্ত প্রাণী মাবুদের প্রশংসা করুক। মাবুদের প্রশংসা কর।
