{i1:1} প্রীতিসম্ভাষণ
{1:1} ঈশ্বরের ইচ্ছানুসারে খ্রীষ্ট যীশুর প্রেরিত শিষ্য হওয়ার জন্য আহূত আমি পৌল এবং আমাদের ভ্রাতা সোন্থেনেস্ এই পত্র লিখছি।
{1:2} করিন্থ নগরের ঈশ্বরের মণ্ডলী এবং খ্রীষ্ট যীশুর নামে পবিত্রীকৃত আহূত ভক্তবৃন্দ, যারা খ্রীষ্ট যীশুর মাধ্যমে ঈশ্বরের সঙ্গে যুক্ত এবং সর্বস্থানে যারা আমাদেরই মত প্রভু যীশু খ্রীষ্টের উপাসক, তাদের সকলের কাছে আমাদের এই নিবেদন।
{1:3} আমাদের পিতা ঈশ্বর শান্তি দান করুন।
{1:4} খ্রীষ্ট যীশুর মাধ্যমে ঈশ্বরের যে অনুগ্রহ তোমাদের দান করা হয়েছে তার জন্য আমি সর্বদা ঈশ্বরের ধন্যবাদ করি,
{1:5} কারণ খ্রীষ্ট যীশুর দ্বারাই তোমরা সর্ববিষয়ে সমৃদ্ধি লাভ করেছ। লাভ করেছ পূর্ণ জ্ঞান এবং ভাষায় ভাব প্রকাশের সম্যক ক্ষমতা।
{1:6} এতেই বোঝা যায় যে তোমাদের মাঝে প্রচারিত খ্রীষ্টের সত্য প্রতিষ্ঠিত হয়েছে।
{1:7} এই জন্যই আমাদের প্রভু যীশু খ্রীষ্টের আত্মপ্রকাশের প্রতীক্ষায় যারা আছ তাদের কোন আধ্যাত্মিক আশীর্বাদের অভাব হবে না।
{1:8} ঈশ্বর তোমাদের শেষ পর্যন্ত স্থির রাখবেন, প্রভু যীশুখ্রীষ্টের দিনে তোমাদের নিষ্কলঙ্করূপে উপস্থিত করবেন।
{1:9} ঈশ্বর, তাঁর পুত্র আমাদের প্রভু যীশু খ্রীষ্টের সঙ্গে মিলিত হওয়ার জন্য তোমাদের আহ্বান করেছেন, তিনি পরম নির্ভরযোগ্য।
{i1:10} করিন্থ মণ্ডলীতে অনৈক্য
{1:10} বন্ধুগণ আমাদের প্রভু যীশু খ্রীষ্টের নামে তোমাদের সকলের কাছে আমার আবেদন, তোমরা একমত হও, তোমাদের মধ্যে বিভেদ না আসুক, সকলে একচিত্তে একই লক্ষ্যে স্থির থাক।
{1:11} ভাইসব, ক্লোয়ের পরিবারের লোকজনের কাছ থেকে আমি জেনেছি যে তোমাদের মধ্যে ঝগড়াবিবাদ রয়েছে।
{1:12} আমি বলতে চাই যে তোমাদের মধ্যে কেউ বলেছ, ‘আমি পৌলের অনুগামী’, কেউ বলেছ, ‘আমি আপল্লোর’, কেউ বা বলছে, ‘আমি পিতরের’, আবার কেউ বা বলেছ, ‘আমি খ্রীষ্টের ‘-
{1:13} কেন? খ্রীষ্ট কি বিভক্ত হয়েছেন? পৌল কি তোমাদের জন্য ক্রুশবিদ্ধ হয়েছে, কিম্বা তোমরা কি পৌলের নামে দীক্ষিত হয়েছিলে?
{1:14} ঈশ্বরকে ধন্যবাদ, যে তোমাদের মধ্যে কেবলমাত্র ক্রিসপাস্ ও গাইয়াস ছাড়া আর কাউকে আমি দীক্ষা দিই নি।
{1:15} সুতরাং কেউ বলতে পারবে না যে তোমরা আমার নামে দীক্ষা নিয়েছ।
{1:16} (অবশ্য স্তিফানও তার পরিবারের সকলকে আমি দীক্ষা দিয়েছি, এ ছাড়া আর কাউকে দীক্ষা দিয়েছি কি না তা আমার মনে নেই।)
{1:17} খ্রীষ্ট আমাকে দীক্ষা দিতে পাঠান নি, পাঠিয়েছেন সুসমাচার প্রচার করতে। তাও আবার জাগতিক জ্ঞানের বাগাড়ম্বরে নয় কারণ এতে খ্রীষ্টের ক্রুশের মহিমা ক্ষুণ্ণ করা হয়।
{i1:18} খ্রীষ্টই ঈশ্বরের পরাক্রম ও প্রজ্ঞা
{1:18} যারা ধ্বংসের পথে এগিয়ে চলেছে তাদের কাছে খ্রীষ্টের ক্রুশের তত্ত্ব অর্থহীন মূর্খতায় নামান্তর মাত্র, কিন্তু আমরা যারা পরিত্রাণের পথে চলেছি তাদের কাছে এই তত্ত্ব ঈশ্বরের পরাক্রমস্বরূপ।
{1:19} কারণ শাস্ত্রে লেখা আছে, ‘আমি জ্ঞানবানদের জ্ঞান লোপ করব, ব্যর্থ করব তাদের বাক চাতুরী।’
{1:20} কোথায় গেল সেইসব জ্ঞানী? কোথায় শাস্ত্রবিদের দল? এ যুগের কূট তার্কিকেরাই বা কোথায়? ঈশ্বর এই জাগতিক জ্ঞানকে মূর্খতা বলে প্রতিপন্ন করেন নি?
{1:21} যেহেতু জগত নিজ জ্ঞানের দ্বারা ঈশ্বরকে জানতে সক্ষম হয় নি তাই ঈশ্বর আপন প্রজ্ঞায় সুসমাচার প্রচারের মূর্খতা দ্বারাই বিশ্বাসীদের উদ্ধার করার সঙ্কল্প করেছেন।
{1:22} ইহুদীরা প্রমাণস্বরূপ অলৌকিক নিদর্শন দেখতে চায়, গ্রীকেরা জ্ঞান অন্বেষণ করে,
{1:23} আর আমরা প্রচার করি ক্রুশবিদ্ধ খ্রীষ্টকে। এই প্রচার ইহুদীদের কাছে ব্যাঘাত স্বরূপ আর অন্যান্যদের কাছে মূর্খতা মাত্র।
{1:24} কিন্তু জাতি নির্বিশেষে যারা ঈশ্বরের আহ্বান পেয়েছে, তাদের কাছে খ্রীষ্ট ঈশ্বরের পরাক্রম এবং ঈশ্বরের প্রজ্ঞা।
{1:25} কারণ ঈশ্বরের মুর্খতা বলে যা মনে হয়, তা মানুষের জ্ঞানের চেয়ে অধিক জ্ঞানসম্পন্ন এবং ঈশ্বরের দুর্বলতা বলে যা মনে হয়, তা মানুষের শক্তির চেয়েও বেশী শক্তি ধারণ করে।
{1:26} বন্ধুগণ, তোমরা যারা ঈশ্বরের আহ্বান পেয়েছ, বিবেচনা করে দেখ, কী ধরণের মানুষ তোমরা, মানুষের বিচারের মানদণ্ডে তোমাদের মধ্যে কিছু লোক জ্ঞানী, কিছু ক্ষমতাশীল এবং কিছু উচ্চবংশজাত,
{1:27} কিন্তু ঈশ্বরের জ্ঞানবানদের লজ্জা দেওয়ার জন্য মূর্খদের এবং শক্তিমানদের অপদস্থ করার জন্য দুর্বলদেরই মনোনীত করেছেন।
{1:28} জগতের বিচারে যা কিছু হেয়, অবজ্ঞেয়, অপাংক্তেয়, ঈশ্বর তাদেরই মনোনীত করেছেন প্রতিষ্ঠিত সব কিছুকে বিনষ্ট করার জন্য,
{1:29} যেন কোন মানুষ ঈশ্বরের সাক্ষাতে গর্ব করতে না পারে।
{1:30} তাঁর সহায়তায় তোমরা খ্রীষ্ট যীশুতে স্থিতিলাভ করেছ। খ্রীষ্টই আমাদের কাছে ঈশ্বরের দেওয়া প্রজ্ঞা। তাঁর কাছ থেকে আমরা লাভ করি ন্যায়পরণতা, পবিত্রতা ও পরিত্রাণ।
{1:31} সুতরাং শাস্ত্রে যেমন লেখা আছে সেই মত যে গর্ব করতে চায় সে প্রভুতেই গর্ব করুক।
{i2:1} মানবিক জ্ঞান ঐশ্বরিক জ্ঞান
{2:1} বন্ধুগণ, আমি যখন তোমাদের কাছে গিয়েছিলাম তখন কোন বাগাড়ম্বর বা জাগতিক জ্ঞানের দ্বারা তোমাদের কাছে ঈশ্বরের নিগূঢ় তত্ত্ব প্রচার করি নি।
{2:2} আমি স্থির করেছিলাম যে তোমাদের কাছে থাকার সময় কেবলমাত্র যীশু খ্রীষ্ট, ক্রুশবিদ্ধ খ্রীষ্ট, ক্রুশবিদ্ধ খ্রীষ্ট ছাড়া আর কিছুতেই মন দেব না।
{2:3} আমি ভীত, সন্ত্রস্ত ও দুর্বল হয়েই তোমাদের কাছে গিয়েছিলাম,
{2:4} তোমাদের কাছে আমি যা বলেছি ও যে সুসমাচার প্রচার করেছি তা জাগতিক জ্ঞানের দ্বারা সমর্থিত নয় কিন্তু পবিত্র আত্মার প্রকাশে ও ঈশ্বরের পরাক্রমে প্রমাণিত হয়েছে,
{2:5} যেন তোমাদের বিশ্বাস মানবিক জ্ঞানের ভিত্তিতে নয় কিন্তু ঈশ্বরের পরাক্রমে প্রতিষ্ঠিত হয়।
{2:6} আত্মিকভাবে যারা পরিণত বৃদ্ধি তাদের কাছে আমার জ্ঞানের কথা বলি বটে, তবে এ জ্ঞান এই যুগের মানুষ বা এই যুগের শাসকদের জ্ঞান এই যুগের শাসকদের কাছে নয়, কারণ তারা শেষ হতে চলেছে।
{2:7} আমরা যে জ্ঞানের কথা প্রচার করি তা ঈশ্বরের নিগূঢ় প্রজ্ঞা, যা মানুষের কাছে রহস্যাবৃত। এই প্রজ্ঞা জগত পত্তনের পূর্বেই ঈশ্বর আমাদের গৌরবের জন্য নিরূপিত করেছিলেন।
{2:8} এ যুগের শাসকদের পক্ষে তা বোধগম্য নয়, যদি হত তাহলে তাঁরা মহিমময় প্রভুকে ক্রুশবিদ্ধ করতেন না।
{2:9} শাস্ত্রে যেমন লেখা আছেঃ “কেউ যা চোখে দেখে নিশোনে নি কানেকোনদিন করে নি কল্পনাতা-ই সৃষ্টি করেছেন ঈশ্বরতাদেরই জন্য, যারা তাঁর অনুরাগী।”
{2:10} ঈশ্বর আপন আত্মার দ্বারা আমাদের কাছে সে কথাই প্রকাশ করেছেন। পবিত্র আত্মা সব কিছুই, এমন কি ঈশ্বরের গভীর রহস্যও অনুসন্ধান করেন।
{2:11} কোন মানুষের চিন্তাভাবনা তার অন্তরাত্মা ছাড়া আর কে জানে? তেমনি একমাত্র ঈশ্বরের আত্মা ছাড়া আর কেউ ঈশ্বরের মনোভাব জানে না।
{2:12} জাগতিক আত্মা নয়, ঈশ্বর প্রেরিত আত্মা আমরা লাভ করেছি যেন ঈশ্বর আপন অনুগ্রহে যা কিছু আমাদের দান করেছেন, সবই আমরা হৃদয়ঙ্গম করতে পারি।
{2:13} এই সব বিষয়ে আমরা যা বলি তা মানবিক জ্ঞানপ্রসূত শিক্ষানুযায়ী নয় কিন্তু ঈশ্বরপ্রদত্ত আত্মার শিক্ষা অনুযায়ী বলি। আধ্যাত্মিক চেতনাসম্পন্ন লোকদের কাছেই আমরা আধ্যাত্মিক বিষয় ব্যাখ্যা করি।
{2:14} সংসারে আবদ্ধ ঈশ্বরের আত্মার প্রসাদ গ্রহণ করতে পারে না কারণ তার বিবেচনায় এ সবই মূর্খতা। সে এ কথা বুঝতেও পারে না কারণ আধ্যাত্মিক ভাবেই তার বিচার-বিশ্লেষণ করতে হয়।
{2:15} যিনি আধ্যাত্মিক চেতনাসম্পন্ন ব্যক্তি, তিনি সব কিছুই বিচার করেন কিন্তু নিজে কারও দ্বারা বিচারিত হন না।
{2:16} শাস্ত্রে লেখা আছে, “কে প্রভুর মনোভাব বুঝতে পারে? কে তাঁকে পরামর্শ দিতে পারে?” আমরা পারি কারণ আমরা পেয়েছি খ্রীষ্টের চিন্তাধারা।
{i3:1} ঈশ্বরের সেবক
{3:1} বন্ধুগণ, অধ্যাত্ম চেতনাসম্পন্ন লোকদের যেভাবে সম্বোধন করতাম সেইভাবে আমি তোমাদের সম্বোধন করতে পারি নি, সাধারণ এবং খ্রীষ্টাশ্রিত নাবালক শিশু মনে করেই তোমাদের কাছে কথা বলেছি।
{3:2} আমি তোমাদের দুধ খেতে দিয়েছি, গুরুপাক কোন খাদ্য পরিবেশন করি নি, কারণ তা গ্রহণ করার ক্ষমতা তখন তোমাদের ছিল না। এখনও সে ক্ষমতা তোমাদের নেই,
{3:3} কারণ তোমরা এখনও জাগতিক বিষয়ে লিপ্ত। যতক্ষণ তোমাদের মধ্যে ঈর্ষা ও ঝগড়াবিবাদ থাকছে ততক্ষণ তোমরা কি সংসারে আবদ্ধ সাধারণ লোকদের মতই আচরণ করছ না?
{3:4} তোমাদের মধ্যে কেউ যখন বলে ‘আমি পৌলের লোক'-আবার কেউ বলে, ‘আমি আপল্লোর’ তখন কি তোমরা নিতান্তই সাধারণ মানুষ নও?
{3:5} আপল্লো কে? আর পৌলই বা কি? প্রভ যাকে যেমন ভাবে নিয়োগ করেছেন সেই অনুযায়ী তাঁরা কাজ করেছেন। তাঁরা তো পরিচারক মাত্র, তাঁদের দ্বারাই তোমরা বিশ্বাসী হয়েছ।
{3:6} আমি বীজ বপন করেছি, আপল্লো জল সেচন করেছেন, কিন্তু ঈশ্বর দিয়েছেন বৃদ্ধি।
{3:7} সুতরাং যে বপন করেছে বা যে সেচন করেছে তারা কিছু নয় কিন্তু বৃদ্ধিদাতা ঈশ্বরই সব।
{3:8} প্রত্যেকেই একই উদ্দেশ্যে কাজ করে। রোপক ও সেচক, প্রত্যেকেই তাদের শ্রম অনুযায়ী মজুরী লাভ করবে।
{3:9} ঈশ্বরের কাজে আমরা সহকর্মী তোমরা ঈশ্বরের ক্ষেত্র। আরও বলা যায়-
{3:10} ঈশ্বরই তোমাদের গৃহরূপেগড়ে তুলেছেন। ঈশ্বরের অনুগ্রহ আমি যে পরিমাণে লাভ করেছি সেই অনুযায়ী একজন দক্ষ রাজমিস্ত্রীর মত আমি ভিত্তি স্থাপন করেছি আর একজন তার উপরে গড়ে তুলছে। কেমন করে গড়ে তুলতে হবে সে বিষয়ে প্রত্যেকেরই যত্নবান হওয়া উচিত।
{3:11} কারণ যে ভিত্তি স্থাপিত হয়েছে তা ছাড়া অন্য কোন ভিত্তি স্থাপিত হতেই পারে না। সেই ভিত্তি হচ্ছেন স্বয়ং যীশু খ্রীষ্ট।
{3:12} এই ভিত্তির উপর কেউ সোনা, রূপা, মূল্যবান পাথর, আবার কেউ বা কাঠ, খড়-বিচালি দিয়ে গাঁথুনি করতে পারে,
{3:13} তবে যে যা-ই করুক প্রত্যেকের কাজ প্রকাশ পারে। বিচারদিনেই তা প্রকাশিত হবে, অগ্নিপরীক্ষাতেই তা স্থির হবে।
{3:14} মূল ভিত্তির উপরে যার গঠনকর্ম স্থায়ী হবে সে হবে পুরস্কৃত।
{3:15} যার কীর্তি সেই অগ্নিতে বিধ্বস্ত হবে সে ক্ষতিগ্রস্ত হবে। তবে অগ্নিকাণ্ড থেকে উদ্ধারপ্রাপ্ত ব্যক্তির মত সে শুধু নিজেই উদ্ধার লাভ করবে।
{3:16} তোমরা কি জান না যে তোমরা ঈশ্বরের মন্দির এবং ঈশ্বরের আত্মা তোমাদের অন্তরে বাস করেন?
{3:17} কেউ যদি ঈশ্বরের মন্দির ধ্বংস করে তাহলে ঈশ্বরও তাকে ধ্বংস করবেন। কারণ ঈশ্বরের মন্দির পবিত্র, আর তোমরাই সেই মন্দির।
{3:18} কেউ যেন আত্মপ্রবঞ্চনা না করে। তোমাদের মধ্যে কেউ যদি নিজেকে এ যুগের মানদণ্ডে জ্ঞানী বলে মনে করে তাহলে প্রকৃত জ্ঞান অর্জনের জন্য তাকে অজ্ঞ হতে হবে।
{3:19} কারণ এ জগতের জ্ঞান ঈশ্বরের কাছে মূর্খতা মাত্র। শাস্ত্রে যেমন আছে, “ঈশ্বর জ্ঞানীদের ধরেনতাদের নিজেদেরই চাতুরীর ফাঁদে।”
{3:20} আবার এও লেখা আছে, “প্রভু জানেন বিজ্ঞদের যুক্তিতর্ক সবই অসার”।
{3:21} সুতরাং কোন মানুষ সম্পর্কে কেউ যেন গর্ব না করে। কারণ সব কিছুই তোমাদের জন্য-
{3:22} পৌলস আপল্লো, পিতর, ইহজগৎ, জীবন, মৃত্যু, বর্তমান কিম্বা ভবিষ্যৎ-সব কিছুই তোমাদের,
{3:23} কিন্তু তোমরা খ্রীষ্টের এবং খ্রীষ্ট ঈশ্বরের।
{i4:1} প্রেরিত শিষ্যদের দায়িত্ব
{4:1} খ্রীষ্টের সেবক এবং ঐশ্বরিক নিগূঢ়তত্ত্বের ধারক ও বাহক হিসাবে তোমরা আমাদের বিবেচনা কর।
{4:2} আপন প্রভুর সেবকের বিশ্বস্ততা প্রমাণিত হওয়া একান্ত আবশ্যক।
{4:3} তোমাদের কিম্বা মানবসমাজের কোন বিচারালয়ে আমার বিচার হোক-এটা আমার কাছে নিতান্ত তুচ্ছ ব্যাপার, এমন কি আমি নিজেও নিজের বিচার করি না।
{4:4} আমার বিবেক পরিষ্কার কিন্তু তার দ্বারা আমার নির্দোষিতা প্রমাণিত হয় না। প্রভুই আমার একমাত্র বিচারক।
{4:5} সেই জন্য প্রভুর আগমনের নির্ধারিত লগ্নের আগে তোমরা কারো বিচার করো না। তিনিই অন্ধকারে আবৃত সমস্ত বিষয় আলোকে উদঘাটিত করবেন, সকলের মনের ভাবনা চিন্তা ব্যক্ত করবেন। একমাত্র তখনই প্রত্যেকে ঈশ্বরের কাছ থেকে তার প্রাপ্য প্রশংসা লাভ করবে।
{4:6} বন্ধুগণ, তোমাদের বোঝাবার জন্যই আমি এই পরিপ্রেক্ষিতে আমার নিজের ও আপল্লোর জীবনে এগুলি প্রয়োগ করে তোমাদের সামনে উদাহরণস্বরূপ নিজেদের রেখেছি যেন তোমরা আমাদের দেখে এই শিক্ষা গ্রহণ করতে পার যে বিধিনির্দেশ লঙ্ঘন করা উচিত নয়। তোমরা একজনকে প্রশংসার উচ্চাসনে বসিয়ে সমর্থন ও অন্যকে হেয় করো না।
{4:7} তোমাদের কিসের এত অহঙ্কার? তোমাদের এমন কি আছে যা ঈশ্বর তোমাদের দান করেন নি? দানরূপেই যদি পেয়ে থাক তাহলে নিজের বলে তা নিয়ে কেন গর্ব কর?
{4:8} তোমরা অবশ্যই পরিতৃপ্ত! সমৃদ্ধ! মনে হচ্ছে আমাদের বাদ দিয়েই তোমরা এখন বেশ রাজত্ব করছ। আহা, তোমরা রাজত্ব করলে তো ভালই হত, তাহলে আমরাও তোমাদের সঙ্গে রাজত্ব করতে পারতাম।
{4:9} কিন্তু আমি মনে করি, ঈশ্বর আমাদের অর্থাৎ প্রেরিত-শিষ্যদের স্থান মৃত্যুদণ্ডপ্রাপ্ত আসামীদের মত সকলের পিছনে নির্দিষ্ট করেছেন। আমরা আজ স্বর্গদূত ও জগত সংসারের মানুষের কাছে হাস্যকৌতূকের পাত্র হয়েছি।
{4:10} খ্রীষ্টের জন্য আমরা মূর্খ বলে পরিচিত, কিন্তু খ্রীষ্টাশ্রিত তোমরা বুদ্ধিমান! আমরা দু্র্বল কিন্তু তোমরা সবল। আর তোমরা সম্মানিত আমরা অবমানিত।
{4:11} আমরা আজও ক্ষুধার্ত, তৃষ্ণার্ত, জীর্ণবসন পরিহিত ও প্রহারিত। বাসস্থান বলে আমাদের কিছু নেই।
{4:12} আমরা কঠোর পরিশ্রম করে নিজেদের নিঃশেষ করে দিই। কেই আমাদের অভিসম্পাত করলে আমরা আশীর্বাদ করি। নির্যাতন করলে আমরা সহ্য করি।
{4:13} কেউ আমাদের নিন্দা করলেও আমরা তার সঙ্গে মিষ্ট ব্যবহার করি। আমরা যেন জগতের জঞ্জাল, সকলে আমাদের ঝেড়ে ফেলতে চায়।
{4:14} তোমাদের লজ্জা দেওয়ার জন্য আমি এ সব কথা লিখছি না। তোমরা আমার প্রিয় সন্তান। তোমাদের সচেতন করার জন্যই লিখছি।
{4:15} খ্রীষ্টের বিষয়ে তোমাদের শিক্ষা দেবার হাজার হাজার গুরু থাকতে পারে কিন্তু পিতা মাত্র একজন। খ্রীষ্টীয় জীবনে আমিই তোমাদের পিতা। কারণ সুসমাচার প্রচার করে আমিই তোমাদের খ্রীষ্টের আশ্রয়ে এনেছিলাম।
{4:16} সুতরাং আমার অনুরোধ, তোমরা আমার দৃষ্টান্ত অনুসরণ কর।
{4:17} এই জন্যই আমি আমার প্রিয় সন্তান এবং প্রভুর বিশ্বস্ত অনুগামী তিমথিকে তোমাদের কাছে পাঠালাম। খ্রীষ্টাশ্রিত জীবনের আচরণ সম্পর্কে আমার মত ও পথ, যা আমি সর্বত্র মণ্ডলীকে শিক্ষা দিয়ে থাকি, তিনি সে বিষয়ে তোমাদের মনে করিয়ে দেবেন।
{4:18} আমি তোমাদের কাছে যাব না মনে করে কেউ কেউ খুব বেশি সক্রিয় হয়ে উঠেছে,
{4:19} কিন্তু প্রভুর ইচ্ছা থাকলে আমি শীঘ্রই তোমাদের কাছে যাব এবং তখন তাদের কথা নয়, কিন্তু আমার ক্ষমতা যাচাই করে দেখব।
{4:20} কারণ ঐশরাজের প্রকাশ কথায় নয়, ক্ষমতায়।
{4:21} তোমরা কি চাও? আমি কি চাবুক হাতে নিয়ে তোমাদের কাছে যাব না? না, ভালবাসা ও স্নেহকোমল ভাব নিয়ে যাব?
{i5:1} দুশ্চরিত্র প্রসঙ্গে
{5:1} আমি শুনলাম, তোমাদের মধ্যে কেউ কেউ এমন ব্যভিচারে লিপ্ত যা ম্লেচ্ছদের মধ্যেও দেখা যায় না, এমন কি সে তার বিমাতার সঙ্গে সহবাস করছে।
{5:2} তবুও তোমরা গর্ব কর। এর জন্য তোমাদের দুঃখিত হওয়া কি উচিত ছিল না? যে এমন কাজ করেছে তাকে তোমাদের সমাজ থেকে বার করে দেওয়া উচিত।
{5:3} তোমাদের মধ্যে সশরীরে উপস্থিত না হলেও আমি আত্মিক ভাবে উপস্থিত। যে ব্যক্তি এমন কাজ করেছে তার সম্পর্কে সেখানে উপস্থিত কেজনের মতই আমিও আমার মত জানাচ্ছি।
{5:4} এ ক্ষেত্রে যখন তোমরা একত্র হবে, আমিও আত্মিকভাবে তোমাদের মাঝে উপস্থিত থাকব। তোমরা তখন প্রভু যীশুর প্রদত্ত ক্ষমতাবলে
{5:5} সেই লোকটিকে তার পাপময় প্রবৃত্তির বিনাশের জন্য শয়তানের হাতে সমর্পণ করবে যেন সে প্রভুর নির্ধারিত দিনে রক্ষা পেতে পারে।
{5:6} গর্ব করা তোমাদের সাজে না। তোমরা কি জান না যে সামান্য একটু খামিরও ময়দার গোটা তালকে গেঁজিয়ে তুলতে পারে?
{5:7} তোমরা যাতে খামিরবিহীন নতুন ময়দার তালে পরিণত হতে পার তার জন্য পুরানো সমস্ত খামির দূর করে নিজেদের শুচিশুদ্ধ কর। আমি জানি তোমরা সেইমত হতে পেরেছ, কারণ আমাদের তারণোৎসবের মেষশাবকরূপে খ্রীষ্টকে বলিদান করা হয়েছে।
{5:8} সুতরাং এস, মন্দতা ও দুর্নীতির পুরানো খামির দ্বারা নয়, বরং পবিত্রতা ও সত্যের খামিরবিহীন রুটির দ্বারা আমরা এই উৎসব পালন করি।
{5:9} আমার চিঠিতে আমি লিখেছিলাম যে তোমরা দুশ্চরিত্র লোকদের সংসর্গে থাকবে না।
{5:10} তার অর্থ এই নয় যে বাইরের জগতের ব্যভিচারী, লোভী, প্রতারক কিম্বা অধর্মাচারীদের সঙ্গে একেবারেই কোন সংশ্রব রাখবে না, কারণ তাহলে তো তোমাদের জগতের বাইরে গিয়ে বাস করতে হবে।
{5:11} আমার বক্তব্য এই যে আমাদের সমাজের লোক বলে পরিচিত কেউ যদি ব্যভিচারী, লোভী, অধর্মাচারী, নিন্দুক, মাতাল কিম্বা জোচ্চোর হয় তাহলে তার সঙ্গে কোন সংশ্রব রাখবে না। এমন কি তোমরা এই ধরণের লোকের সঙ্গে ভোজন-পানও করবে না।
{5:12} বাইরের লোকদের বিচার করতে আমি কে? তাদের বিচার ঈশ্বর করবেন,
{5:13} কিন্তু সমাজের অন্তর্ভুক্ত লোকদের বিচার করার দায়িত্ব কি তোমাদের নয়? তোমরা নিজেদের মধ্য থেকে দুর্জনদের দূর করে দাও।
{i6:1} মামলা-মোকদ্দমা প্রসঙ্গে
{6:1} তোমাদের মধ্যে কারও যদি অপরের বিরুদ্ধে কোন অভিযোগ থাকে তাহলে সে কোন সাহসে বিচারের জন্য পবিত্র মণ্ডলীর কাছে না গিয়ে সাধারণ-আদালতে যায়?
{6:2} তোমরা অবশ্যই জান যে ঈশ্বরের সন্তানেরা জগতের বিচার করবে, অতএব জগতের বিচার যদি তোমরা করতে পার তাহলে নিজেদের তুচ্ছ বিষয়গুলি মীমাংসা করার যোগ্যতা তোমাদের নেই?
{6:3} তোমরা কি জান না যে আমরা স্বর্গদূতদেরও বিচার করব? তাহলে ঐহিক বিষয়ের কেন করব না?
{6:4} আর ঐহিক বিষয়গুলি যদি তোমাদের বিচার্য হয় তাহলে তোমরা কি করে এই সব বিষয়ে বিচারের জন্য মণ্ডলীতে যাদের কোন স্থান নেই তাদের ডেকে আন?
{6:5} তোমাদের লজ্জা হওয়া উচিত।
{6:6} তোমাদের মণ্ডলীতে ভাইয়ে ভাইয়ে বিরোধের নিষ্পত্তি করে দেওয়ার মত বিচক্ষণ লোক তোমাদের মধ্যে কি একজনও নেই? ভাইয়ের বিরুদ্ধে ভাইকে কি মামলা করতে হবে? তাও সাধারণ-আদালতে?
{6:7} তোমাদের একজনের বিরুদ্ধে অপরের মালা -মোকর্দমা তোমাদের দুর্বলতারই প্রমাণ। এর চেয়ে তোমরা বরং অন্যায় সহ্য কর, বরং প্রবঞ্চিত হও।
{6:8} কিন্তু তোমরা নিজেরাই অন্যায় করছ, প্রতারণা করছ, নিজের ভাইয়ের বিরুদ্ধে এসব করে চলেছ।
{6:9} তোমরা কি জান না যে দুর্জনেরা ঈশ্বরের রাজ্যে কোনো অধিকার পাবে না? ভুল করো না, কোন অধর্মী, লম্পট, ব্যভিচারী, সমকামী,
{6:10} চোর, জোচ্চোর, মাতাল, নিন্দুক ও প্রতারক ঈশ্বরের রাজ্যে কোন অধিকার পাবে না।
{6:11} তোমরা কেউ কেউ এই ধরণের লোক ছিলে কিন্তু প্রভু যীশুর নামে এবং ঈশ্বরের আত্মা দ্বারা তোমরা ধৌত, পবিত্রীকৃত ও ধার্মিকরূপে পরিগণিত হয়েছ।
{i6:12} দৈহিক শুচিতা
{6:12} তোমরা বলতে পার, ‘আমি সব কিছুই করতে পারি’ ঠিক কথা, কিন্তু সব কিছু কল্যাণকর নয়। সব কিছু করার অধিকার আমার আছে এতে সন্দেহ নেই, কিন্তু আমি কোন কিছুরই অধীন হব না।
{6:13} উদরের জন্য খাদ্য এবং খাদ্য গ্রহণের জন্য উদর। কিন্তু ঈশ্বর এই উভয়কেই শেষ করবেন। দেহ ব্যভিচারের জন্য নয়, প্রভুর সেবার জন্য এবং প্রভুই দেহের মালিক।
{6:14} ঈশ্বর প্রভুকে পুনরুত্থিত করেছেন এবং আপন ক্ষমতাবলে আমাদেরও পুনরুত্থিত করবেন।
{6:15} তোমরা কি জান না যে তোমাদের দেহ খ্রীষ্টেরই অঙ্গপ্রত্যঙ্গ? তবে কি আমি খ্রীষ্টের অঙ্গকে গণিকার অঙ্গে পরিণত করব? কখনও প্রভু যীশুর না।
{6:16} তোমরা কি জান না, গণিকার সঙ্গে যে মিলিত হয় সে তার সঙ্গে একাঙ্গ হয়ে যায়? কারণ শাস্ত্র বলে, ‘সেই দুজন একাঙ্গ হবে,’ –
{6:17} যে প্রভুর সঙ্গে সংযুক্ত হয় সে তাঁর সঙ্গে একাত্ম হয়ে যায়।
{6:18} তোমরা ব্যভিচার পরিহার কর। মানুষ অন্য যে সব পাপ করে তার সঙ্গে দেহের কোন সম্পর্ক নেই। কিন্তু যে ব্যভিচার করে সে নিজের দেহকে কলুষিত করে।
{6:19} তোমরা কি জান না যে ঈশ্বরদত্ত পবিত্র আত্মা তোমাদের অন্তরে বাস করেন এবং তোমাদের দেহ তাঁর মন্দির?
{6:20} তোমরা নিজেরা নিজেদের প্রভু নও, মূল্য দিয়ে তোমাদের কিনে নেওয়া হয়েছে, সুতরাং ঈশ্বরের গৌরবের জন্যই তোমাদের দেহ ধারণ।
{i7:1} বিবাহ সংক্রান্ত নির্দেশ
{7:1} তোমরা আমার কাছে যে সব বিষয়ে লিখেছ সে সম্পর্কে আমার বক্তব্য: নারীসংসর্গ না করাই অবশ্য পুরুষের পক্ষে শ্রেয়।
{7:2} কিন্তু ব্যভিচারে প্রলুব্ধ হওয়ার সম্ভাবনা থাকায় প্রত্যেক পুরুষের স্ত্রী এবং প্রত্যেক নারীর স্বামী থাকা উচিত।
{7:3} স্বামী স্ত্রীকে তার প্রাপ্য দেবে এবং একই ভাবে স্ত্রী স্বামীকে তার প্রাপ্য দেবে।
{7:4} নিজের দেহের উপর স্ত্রীর অধিকার নেই, কিন্তু স্বামীর আছে, ঠিক তেমনি স্বামীরও নিজের দেহের উপর অধিকার নেই, কিন্তু স্ত্রীর আছে।
{7:5} তোমরা উভয়ে একমত হয়ে ধ্যান প্রার্থনার জন্য কিছুদিন পৃথক থাকতে পার। এ ছাড়া অন্য কোন কারণে তোমরা পরস্পরকে বঞ্চিত করো না। কিন্তু তার পরেই আবার মিলিত হবে কারণ আত্মসংযম তোমাদের পক্ষে কঠিন বলে শয়তান তোমাদের প্রলুব্ধ করতে পারে।
{7:6} এটা আমার নির্দেশ নয়, কিন্তু পরামর্শ।
{7:7} আমি চাই সকলেই যেন আমার মত হয়, কিন্তু প্রত্যেক ব্যক্তি ঈশ্বরের কাছ থেকে বিশেষ বর লাভ করেছে, একজন এক ধরণের, অন্য জন অন্য ধরণের।
{7:8} অবিবাহিত ও বিধবাদের সম্পর্কে আমার বক্তব্য এই: আমি যেমন আছি তারাও যদি তেমনই থাকতে পারে তবে তাদের পক্ষে তাই হবে ভাল।
{7:9} কিন্তু তারা যদি আত্মসংযম করতে না পারে তাহলে তাদের বিবাহ করাই উচিত কারণ কামানলে দগ্ধ হওয়ার চেয়ে বিবাহ করা শ্রেয়।
{7:10} বিবাহিতের প্রতি আমার নির্দেশ- আমার নয় বরং প্রভুর নিদের্শ এই, স্ত্রী স্বামীর কাছ থেকে বিচ্ছিন্ন হবে না।
{7:11} যদি বিচ্ছিন্ন হয়ে থাকে তাহলে সে একক থাকুক কিম্বা স্বামীর সঙ্গে পুনর্মিলিত হোক।
{7:12} অন্যান্যদের প্রতি আমার বক্তব্য, প্রভুর নয়-যদি কোন খ্রীষ্টানের স্ত্রী আমাদের ধর্মবিশ্বাস গ্রহণ না করে থাকে কিন্তু সে যদি তার স্বামীর সঙ্গে থাকতে রাজী হয় তাহলে তার পক্ষে তাকে ত্যাগ করা উচিত নয়।
{7:13} তেমনি কোন নারীর স্বামী যদি আমাদের ধর্মে বিশ্বাসী না হয় কিন্তু সে যদি এ নারীর সঙ্গে বসবাস করতে চায়, তাকে পরিহার করা সেই স্ত্রীর পক্ষে উচিত হবে না।
{7:14} কারণ সেই বিধর্মী স্বামী তার স্ত্রীর সাহচর্যে এবং বিধর্মী স্ত্রী সেই ব্যক্তির সাহচর্যে পবিত্রীকৃত হয়। তা না হলে তোমাদের সন্তানেরা হত অশুচি, কিন্তু প্রকৃত পক্ষে তারা পবিত্র।
{7:15} অপর পক্ষে, আমাদের ধর্মে যার বিশ্বাস নেই সে যদি পৃথক হতে চায় তবে সে পৃথক হোক। এরূপ ক্ষেত্রে সেই ভাই কিম্বা ভগিনী কোন দায়ে আবদ্ধ নয়। কারণ শান্তিতে জীবন যাপন করার জন্য ঈশ্বর আমাদের আহ্বান করেছেন।
{7:16} স্ত্রী জানে না যে, তাকে উপলক্ষ্য করেই তার স্বামী হয়তো পরিত্রাণ লাভ করবে কিম্বা স্বামীরও জানা নেই যে, তার দ্বারাই হয়তো তার স্ত্রী পরিত্রাণ পাবে।
{i7:17} আহ্বানকালে যেমন ছিলে তেমন থাক
{7:17} প্রভু যার জন্য যেমন নির্দিষ্ট করেছেন এবং যাকে যে অবস্থায় আহ্বান করেছেন সে তেমন ভাবেই জীবন যাপন করুক। আমি এই নির্দেশই সব মণ্ডলীকে দিয়ে থাকি।
{7:18} সুন্নত প্রাপ্ত অবস্থায় যদি কেউ ঈশ্বরের আহ্বান পেয়ে থাকে তাহলে সে যেন সুন্নতের চিহ্ন লোপ না করে। তেমনি সুন্নত ছাড়াই যদি কেউ আহ্বান পেয়ে থাকে তাহলে সেও যেন আর সুন্নত না করে।
{7:19} কারণ সুন্নত সংস্কার পালন করা বা না করা কোনটিরই মূল্য নেই, আসল বিষয় হচ্ছে ঈশ্বরের আদেশ পালন করা।
{7:20} ঈশ্বরের আহ্বান পাওয়ার সময় সে যে অবস্থায় ছিল সে সেই অবস্থাতেই থাকুক।
{7:21} আহ্বান প্রাপ্তির সময় তুমি কি ক্রীতদাস ছিলে? তার জন্য দুশ্চিন্তা করো না। যদি কোন উপায়ে মুক্ত হতে পার তবে সেই সুযোগ গ্রহণ করয
{7:22} কারণ যে ক্রীতদাস প্রভুর আহ্বান পেয়েছে, প্রভুই তাকে মুক্ত করেছেন। ঠিক তেমনি মুক্ত অবস্থায় যে আহ্বান পেয়েছে সে হয়েছে খ্রীষ্টের ক্রীতদাস।
{7:23} ঈশ্বর তোমাদের মূল্য দিয়ে কিনেছেন, সুতরাং মানুষের দাসত্ব তোমরা করো না।
{7:24} বন্ধুগণ, তোমরা যে যেমন অবস্থায় ঈশ্বরের আহ্বান পেয়েছ, ঈশ্বরের সাহচর্যে সেই অবস্থায় জীবন যাপন কর।
{i7:25} অবিবাহিত ও বিধবাদের প্রসঙ্গে
{7:25} অবিবাহিতদের সম্পর্কে আমি প্রভুর কোন নির্দেশ পাই নি, তবে প্রভুর কৃপায় বিশ্বাসযোগ্য ব্যক্তি হিসাবে আমি আমার ব্যক্তিগত মত প্রকাশ করছি।
{7:26} আমি মনে করি, বর্তমান সঙ্কটজনক পরিস্থিতিতে যে যেমন অবস্থায় আছ তার পক্ষে সেই অবস্থায় থাকাই শ্রেয়।
{7:27} তুমি কি দাম্পত্যবন্ধনে আবদ্ধ? তাহলে বন্ধন মুক্ত হওয়ার চেষ্টা করো না। যদি মুক্ত হয়ে থাক তাহলে বিবাহের চেষ্টা করো না।
{7:28} অবশ্য বিবাহ করলে তোমার পাপ হবে না, কোনো কুমারী যদি বিবাহ করে তারও পাপ হবে না। তবে বিবাহিত লোকদের সংসারের যে নানা দুর্ভোগ সহ্য করতে হয়, আমি তা থেকে তোমাদের নিষ্কৃতি দিতে চাই।
{7:29} বন্ধুগণ, আমি এ কথাই বলতে চাই যে যুগান্তের আর বেশী দেরী নেই। এই সময় যারা বিবাহিত তারা বিপত্নীকের মতই জীবন যাপন করুক।
{7:30} যারা শোকার্ত তারা মনে করুক তাদের শোকের কোনো কারণ নেই, যারা আনন্দিত, তারাও মনে করুক তাদের উৎফুল্ল হওয়ার কোন কারণ নেই। যারা জিনিসপত্র কিনছে, তারা মনে করুক তাদের কেনা জিনিসগুলি তাদের নয়।
{7:31} যারা বিষয়কর্মে লিপ্ত তারা মনে করুক তারা সংসারের সঙ্গে জড়িত নয়। কারণ এই জগত সংসারের বর্তমান রূপ আর বেশী দিন স্থায়ী হবে না, বিলুপ্ত হতে চলেছে।
{7:32} আমি চাই যে তোমরা উদ্বেগমুক্ত হও। অবিবাহিত ব্যক্তি শুধু প্রভুর কাজকর্মে মনোযোগী হয়, প্রভুকে সন্তুষ্ট করাই তার লক্ষ্য।
{7:33} কিন্তু বিবাহিত ব্যক্তি শুধুমাত্র সাংসারিক বিষয় চিন্তা করে, স্ত্রীর মনোরঞ্জন কি করে করবে, তা-ই হয় তার একমাত্র ভাবনা।
{7:34} তার মনের গতি দ্বিমুখী। অবিবাহিত মহিলা কিম্বা কুমারী কন্যা প্রভুর বিষয়ে মনঃসংযোগ করে। দৈহিক ও আত্মিক শুচিতাই তার কাম্য। কিন্তু বিবাহিত নারী সংসারের ভাবনায় মগ্ন, সে স্বামীকে সন্তুষ্ট রাখতেই ব্যস্ত।
{7:35} কোনো বাধানিষেধ আরোপ করা আমার উদ্দেশ্য নয়, তোমাদের উপকারের জন্যই আমি এ কথা বলছি, যেন তোমরা শোভন ভাবে বিনাবাধায় সর্বান্তঃকরণে প্রভুর সেবায় রত থাকতে পারে।
{7:36} কেউ যদি মনে করে, সে তার বাগদত্তা বধূর প্রতি সঙ্গত আচরণ করতে পারছে না, যদি তার কামনা প্রবল হয় এবং সে সম্পর্কে কিছু করার প্রয়োজনীয়তা বোধ করে, তাহলে সে তার বিবাহের ইচ্ছা পূর্ণ করুক। তাতে কোন পাপ হবে না।
{7:37} কিন্তু যে ব্যক্তি সঙ্কল্পে অটল, যে কোন বাধ্যবাধকতার অধীন নয়, ইন্দ্রিয় বশে রাখতে সক্ষম, সে যদি সঙ্কল্প অনুযায়ী কৌমার্যব্রত পালন করতে চায় তবে সে ভালই করবে।
{7:38} অতএব যে তার বাগদত্তা বধূকে বিবাহ করে সে ভালই করে, কিন্তু যে বিবাহ না করে সে আরও ভাল করে।* *
{7:39} স্বামী যতদিন জীবিত থাকে ততদিন স্ত্রীর সঙ্গে তার সম্পর্ক থাকে, কিন্তু স্বামীর মৃত্যুর পর সে মুক্ত হয়, তখন সে যাকে ইচ্ছা বিবাহ করতে পারে, তবে কেবল মাত্র প্রভুর আশ্রিত জনকেই বিবাহ করা উচিত।
{7:40} আমার মতে, সে যে অবস্থায় আছে, সেই অবস্থায় থাকাই তার পক্ষে সুখকর, এবং আমি মনে করি ঈশ্বরের আত্মার অনুপ্রেরণায় আমি এই কথা বলছি।
{i8:1} প্রতিমার প্রসাদ সংক্রান্ত নির্দেশ
{8:1} প্রতিমার কাছে উৎসর্গ করা খাদ্য সম্বন্ধে তোমরা যা জানতে চেয়েছ সে বিষয়ে আমার বক্তব্য এই: আমরা জানি, আমাদের সকলেরই জ্ঞানবুদ্ধি আছে। তবে জ্ঞান মানুষকে গর্বিত করে, প্রেম মানুষকে গড়ে তোলে।
{8:2} যদি কারও ধারণা হয় যে এ বিষয়ে তার কিছু জ্ঞান আছে তবে বলতে হবে যা তার জানা দরকার, কিছুই সে জানে না।
{8:3} কেউ যদি ঈশ্বরকে ভালবাসে, ঈশ্বর তাকে স্বীকৃতি দেন।
{8:4} প্রতিমার কাছে উৎসর্গ করা খাদ্য সম্পর্কে আমরা জানি এ জগতে প্রতিমার কোন অস্বিত্বই নেই। ঈশ্বর এক এবং অনন্য।
{8:5} স্বর্গে কিম্বা পৃথিবীতে যদি তথাকথিত দেব-দেবীরা থেকেও থাকে এবং বাস্তবিকই, অনেক দেবতা ও অনেক প্রভু আছে-
{8:6} তবুও আমাদের আরাধ্য ঈশ্বর এক, তিনি পিতা, তিনিই সকলের স্রষ্টা এবং আমাদের জীবনের লক্ষ্য। একজনই প্রভু, তিনি যীশু খ্রীষ্ট, তাঁর দ্বারাই সর্ববস্তুর অস্তিত্ব সম্ভব হয়েছে এবং আমাদের অস্তিত্বও তাঁরই জন্য।
{8:7} কিন্তু সকলের এই সত্যের কথা জানা নেই। কেউ কেউ এখনও পৌত্তলিক ভাবধারায় অভ্যস্ত থাকায় প্রতিমার উদ্দেশ্যে নিবেদিত খাদ্য ভোজন করলে তাদের দুর্বল বিবেক কলুষিত হয়।
{8:8} কোনো খাদ্যদ্রব্যের গুণে আমরা ঈশ্বরের কাছে গ্রাহ্য হই না। খাদ্যবিশেষ গ্রহণ করা না করায় আমাদের কোন ক্ষতিবৃদ্ধি হয় না।
{8:9} কিন্তু সাবধান, তোমাদের এই স্বাধীনতা যেন কোনও ভাবে দুর্বল চিত্ত লোকদের পক্ষে পতনের কারণ না হয়।
{8:10} তুমি জ্ঞানবুদ্ধি সম্পন্ন ব্যক্তি। সেই তোমাকেই কোন দুর্বলচিত্ত ব্যক্তি যদি কোন দেবতার মন্দিরে উৎসর্গিত খাদ্য গ্রহণ করতে দেখে তাহলে তার বিবেকও কি প্রতিমার উদ্দেশে নিবেদিত খাদ্য গ্রহণ করতে উৎসাহিত হবে না?
{8:11} তোমরা এই জ্ঞান সেই দুর্বলচিত্ত ভ্রাতার বিনাশের কারণ হয়ে দাঁড়াচ্ছে, খ্রীষ্ট যে ভ্রাতার জন্য মৃত্যুবরণ করেছেন।
{8:12} এইভাবে তোমরা ভ্রাতৃসমাজের বিরুদ্ধে পাপাচরণ করছ এবং তাদের দুর্বল চিত্তে আঘাত দিয়ে তোমরা খ্রীষ্টের বিরুদ্ধেই পাপ করছ।
{8:13} সুতরাং কোনো খাদ্য যদি আমার ভ্রাতার বিঘ্নস্বরূপ হয় তাহলে সেই খাদ্য আমি কখনও গ্রহণ করব না, যেন আমার জন্য আমার ভ্রাতার পতন না হয়।
{i9:1} পৌলের প্রেরিত শিষ্যপদের অধিকার
{9:1} আমি কি স্বাধীন নই? আমি কি প্রেরিত-শিষ্য নই? আমাদের প্রভু যীশুকে কি আমি দেখি নি? আমিই কি প্রভুর অধীনে তোমাদের গড়ে তুলিনি?
{9:2} অন্য লোকদের কাছে আমি যদি প্রেরিতশিষ্য বলে গণ্য নাও হই তবুও তোমাদের কাছে আমি তা-ই, কারণ খ্রীষ্টবিশ্বাসী হিসাবে তোমরাই আমার প্রেরিতশিষ্যত্বের প্রমাণ।
{9:3} যারা আমাকে যাচাই করে দেখতে চায় তাদের কাছে এটাই আমার জবাব।
{9:4} ভরণপোষণ পাবার অধিকার কি আমাদের নেই?
{9:5} অন্যান্য প্রেরিতশিষ্যেরা, প্রভুর ভ্রাতারা এবং পিতর যেমন করে থাকেন তেমনি আমরাও কি খ্রীষ্টান কোন সহধর্মিণীকে সঙ্গে নিয়ে যেতে পারি না?
{9:6} কিম্বা জীবিকার জন্য আমাকে ও বার্ণবাকেই শুধু পরিশ্রম করতে হবে?
{9:7} কেউ কি কখনও সেনাবাহিনীতেও যোগ দিয়ে নিজের ব্যয়ভার বহন করে? দ্রাক্ষাকুঞ্জ তৈরী করে কে তার ফল না খায়? কোন রাখাল তার পালের গরুর দুধ খায় না?
{9:8} আমি সাধারণ মানুষের বিচার অনুযায়ী এ কথা বলছি না, শাস্ত্রীয় বিধানও কি এ কথাই বলে না?
{9:9} মোশির দেওয়া বিধানেও লেখা আছে, ‘শষ্য মাড়াই করে যে বলদ, তার মুখে তোমরা জালতি বেঁধো না। ঈশ্বর কি শুধু বলদের কথাই কি চিন্তা করেন?
{9:10} এ কথা আমাদের পক্ষেও কি প্রযোজ্য নয়? এ কথা নিশ্চয়ই আমাদের সম্পর্কেও লেখা হয়েছে, কারণ ফসলের আশা করেই চাষী চাষ করে, আর ফসলের অংশ পাওয়ার আশাতেই মাড়াইকারী শস্য মাড়াই করে।
{9:11} আমরা যদি তোমাদের মাঝে আত্মিক বীজ বপন করে থাকি তাহলে তোমাদের কাছ থেকে কিছু ঐহিক ফসলের প্রত্যাশা করা কি আমাদের পক্ষে খুব বেশী কিছু চাওয়া হবে?
{9:12} অন্যদের এই অধিকার যদি তোমরা মেনে নাও তাহলে আমাদের অধিকার কি আরও বেশী নয? কিন্তু আমি এই অধিকার দাবী করি নি, বরং সব কিছুই মাথা পেতে নিয়েছি যেন খ্রীষ্টের সুসমাচার প্রচারের পথে কোন বাধা সৃষ্টি না করি।
{9:13} তোমরা কি জান না, যারা মন্দিরের সেবায়েত তারা মন্দির থেকেই প্রসাদ পায়? যারা বেদীর হোতা তারা বলির অংশ পায়?
{9:14} ঠিক সেই ভাবে প্রভুও নির্দেশ দিয়েছেন যে যারা সুসমাচার প্রচার করবে তাদের ভরণপোষণ তার থেকেই হবে।
{9:15} কিন্তু আমি এই সুযোগ-সুবিধা কিছুই দাবী করি নি। এ সব পাওয়ার জন্যও এ কথা লিখছি না। এটাই আমার অহঙ্কার আমার এ গর্ব কেউ বৃথা প্রতিপন্ন করে কেড়ে নিলে আমার মরণই ভাল।
{9:16} আমি যদি সুসমাচার প্রচার করি তবে তার জন্য আমার গর্ব করার কিছু নেই, কারণ আমি তা করতে বাধ্য। ধিক আমাকে, যদি আমি সুসমাচার প্রচার না করি।
{9:17} স্বেচ্ছায় আমি এ কাজ করি তাহলে পুরস্কার আমার প্রাপ্য, যদি স্বেচ্ছায় নাও করি তাহলেও আমার উপরে দায়িত্ব আছে বলেই বাধ্য হয়ে আমাকে তা করতে হবে।
{9:18} তাহলে আমার পুরস্কার কি? সকলের কাছে বিনামূল্যে সুসমাচার প্রচার করতে পারার পরিতৃপ্তির সেই পুরস্কার। তাই আমি সুসমাচার প্রচারের জন্য প্রাপ্য কোন সুযোগ-সুবিধা ভোগ করি না।
{9:19} আমি স্বাধীন তবুও আমি সকলের অধীনতা স্বীকার করেছি যাতে অনেককে পেতে পারি।
{9:20} ইহুদীদের পাওয়ার জন্য আমি তাদের কাছে ইহুদীসুলভ আচরণ করেছি মোশির বিধানের অধীন যারা, তাদের লাভ করার জন্য আমি কোন ব্যবস্থার অধীন না হওয়া সত্ত্বেও মোশির বিধানের অধীন হয়েছি।
{9:21} কিন্তু আমি ঈশ্বরের বিধানহীন নই বরং খ্রীষ্টের বিধির অধীন, তবুও বিধি-ব্যবস্থাহীন যবনদের পাওয়ার জন্য আমি যবনের মত হয়েছি।
{9:22} যারা দুর্বল তাদের লাভ করার জন্য আমি দুর্বল হয়েছি। অন্ততঃ কিছু লোক যাতে আমার দ্বারা পরিত্রাণ লাভ করতে পারে, তার জন্য আমি সকলের কাছে সম্ভাব্য সবরকম উপায়ই গ্রহণ করেছি।
{9:23} এ সবই আমি করি খ্রীষ্টের সুসমাচারের জন্য যেন আমি সেই কাজের গৌরবের অংশীদার হতে পারি।
{9:24} তোমরা কি জান না যে খেলার মাঠে দৌড় প্রতিযোগিতায় সকলেই দৌড়ায় কিন্তু একজনই পুরস্কার পায়? তোমরা এমনভাবে দৌড়াও যেন পুরস্কার লাভ করতে পার।
{9:25} প্রতিযোগীরা প্রত্যেকেই সর্ববিষয়ে কঠোর সংযম অভ্যাস করে, কিন্তু তারা করে নশ্বর জয়মাল্যের জন্য আর আমরা করি অবিনশ্বর জয়মাল্যের জন্য।
{9:26} আমি নির্দিষ্ট লক্ষ্যে ছুটে চলেছি, আমি সেই মুষ্টিযোদ্ধা যার আঘাত কখনও লক্ষ্যভ্রষ্ট হয় না।
{9:27} আমি আমার দেহকে কঠিন সংযমের বশে রাখি, যাতে অন্যান্যদের প্রতিযোগিতায় আহ্বান করার পর আমি নিজেই অযোগ্য প্রতিপন্ন না হই।
{i10:1} মন্দের বিষয়ে সাবধানবাণী
{10:1} বন্ধুগণ, আমি চাই, তোমরা একথা জেনে রাখ যে আমাদের পূর্বপুরুষেরা সকলেই সেই মেঘপুঞ্জের রক্ষণাধীন ছিলেন এবং সকলেই লোহিত সাগর পার হয়েছিলেন।
{10:2} এইভাবে তাঁরা মোশির অনুগামীরূপে মেঘ ও সাগরজলে দীক্ষিত হয়েছিলেন।
{10:3} তাঁরা সকলে একই আধ্যাত্মিক অন্ন ও আধ্যাত্মিক পানীয় গ্রহণ করতেন। তাঁরা
{10:4} শিলাখণ্ড থেকে জলপান করতেন, যা ছিল তাঁদের নিত্যসঙ্গী। খ্রীষ্টই সেই শিলাখণ্ড।
{10:5} কিন্তু তা সত্ত্বেও তাঁদের অধিকাংশের প্রতি ঈশ্বর প্রসন্ন ছিলেন না, মরুপ্রান্তরেই তাঁদের শব বিক্ষিপ্ত হয়েছিল।
{10:6} এইসব ঘটনা আমাদের পক্ষে প্রতীকস্বরূপ। এর উদ্দেশ্য আমাদের সচেতন করে দেওয়া যেন তাঁদের মত আমরা মন্দ বিষয়ে আসক্ত না হই।
{10:7} তাঁদের মধ্যে কেউ কেউ যেমন প্রতিমাপূজা করেছিল তোমরা তেমন করো না। শাস্ত্রে লেখা আছে, ‘লোকেরা খাওয়া-দাওয়া করল, তারপর উঠে নাচ-গান স্ফূর্তি করতে লাগল।’
{10:8} তাঁদের কিছু লোক ব্যভিচার করার ফলে একদিনে তেইশ হাজার লোক নিহত হল, আমরা যেন তেমন আচরণে প্রবৃত্ত না হই।
{10:9} তাঁদের কেউ কেউ যেমন প্রভু পরমেশ্বরের ক্ষমতা যাচাই করতে গিয়ে সর্পাঘাতে বিনষ্ট হয়েছিল, আমরা যেন তেমন না করি।
{10:10} তাঁদের কিছু লোক যেমন ঈশ্বরের বিরুদ্ধে বিক্ষোভ প্রদর্শন করার ফলে মৃত্যুদূতের দ্বারা ধ্বংস হয়েছিল, তোমরা যেন তেমন বিক্ষোভ প্রদর্শন করো না।
{10:11} তাঁদের আমলে এইসব ঘটনা দৃষ্টান্তস্বরূপ ঘটেছইল এবং আমরা যারা যুগান্তে উপনীত তাদের সতর্ক করে দেওয়ার জন্য সেগুলি শাস্ত্রে লিখিত হয়েছে।
{10:12} সুতরাং যে মনে করে সে দাঁড়িয়ে আছে সে সাবধান হোক যেন পিছনে না পড়ে।
{10:13} সাধারণ মানুষ যে ধরণের সঙ্কটের সম্মুখীন হয় তার অতিরিক্ত কিছুর সম্মুখীন তোমাদের হতে হয়নি। ঈশ্বর তাঁর প্রতিশ্রুতি রক্ষা করেন, তিনি তোমাদের সাধ্যের অতীত কোন প্রলোভনের সম্মুখীন হতে দেবেন না, বরং পরীক্ষা-সঙ্কটের মাঝে তা থেকে বেরিয়ে আসার পথ করে দেবেন এবং তার মধ্যে স্থির থাকার শক্তিও তোমাদের জোগাবেন।
{10:14} সুতরাং প্রিয় বন্ধুগণ, তোমরা প্রতিমাপূজা পরিহার কর।
{10:15} তেআমাদের বিচক্ষণ মনে করেই আমি একথা বিবেচনা করতে বলছি।
{10:16} আশীর্বাদী পানপাত্রটির জন্য যখন আমরা ধন্যবাদ জানাই তখন তা কি খ্রীষ্টের রক্তে আমাদের অংশ গ্রহণ সূচিত করে না? রুটি যখন খণ্ড খণ্ড করে বিতরণ করা হয় তখন তা কি আমাদের খ্রীষ্টদেহের অংশগ্রহণ সূচিত করে না?
{10:17} সেই একটি মাত্র রুটির জন্য আমরা যারা বহুজন, তারা একদেহে পরিণত হই, কারণ আমরা সকলে সেই একই রুটির অংশ গ্রহণ করে থাকি।
{10:18} ইসরায়েল জাতির কথাই বিবেচনা কর, তাদের মধ্যে যারা বলির মাংস ভোজন করে তারা কি বেদীর যাজন কর্মে অংশ গ্রহণ করে না?
{10:19} তাহলে আমার বক্তব্যের অর্থ কি এই যে প্রতিমার উদ্দেশে নিবেদিত বলির কিছু মূল্য আছে কিম্বা প্রতিমা একটি মূর্তি ছাড়া আরও বেশি কিছু?
{10:20} না, তা নয়। আমি বলতে চাই যে মূর্তিপূজকেরা যে বলি উৎসর্গ করে তা ঈশ্বরের উদ্দেশ্যে নয়, অপদেবতাদের উদ্দেশে। আমি চাই না যে অপদেবতাদেরর সঙ্গে তোমাদের কোন সম্পর্ক থাকে।
{10:21} প্রভুর পানপাত্র এবং অপদেবতাদের পানপাত্র, এই উভয় পাত্র থেকে তোমরা পান করতে পার না। তোমরা প্রভুর ভোজন এবং অপদেবতাদের ভোজ — এই উভয় ভোজে যোগ দিতে পার না।
{10:22} প্রভুর ক্রোধের উদ্রেক যাতে হয় আমরা কি তা করতে পারি? আমরা কি তাঁর চেয়ে শক্তিমান?
{10:23} সবকিছুই সঙ্গত কিন্তু সবকিছু মঙ্গলজনক নয়। সবই সঙ্গত, কিন্তু সবকিছুই গঠনমূলক নয়।
{10:24} কেউ যেন শুধু নিজের স্বার্থসিদ্ধির চেষ্টা না করে, অপরের স্বার্থও বিবেচনা করে।
{10:25} বাজারে যে মাংস বিক্রি হয় বিবেকের কোন প্রশ্ন না তুলে তেআমরা তা খেতে পার,
{10:26} কারণ ‘পৃথিবী ও তার সবকিছু প্রভুরই’।
{10:27} অন্য মতাবলম্বী কোন লোক তোমাদের নিমন্ত্রণ করলে তোমরা যদি তা গ্রহণ কর, তাহলে তোমাদের সামনে যে খাদ্য পরিবেশন করা হবে, বিবেকের কোন প্রশ্ন না তুলে তোমরা তা খাবে।
{10:28} কিন্তু যদি কেউ বলে ‘এ হচ্ছে দেবতার প্রসাদ’ তাহলে
{10:29} তোমাদের নয় কিন্তু সেই বক্তার বিবেকের কথা মনে করে তোমরা তা খাবে না। তোমরা হয়তো বলবে, আমার স্বাধীনতা কেন অপরের বিচারসাপেক্ষ হবে?
{10:30} আমি যদি ঈশ্বরকে ধন্যবাদ দিয়ে কেআন খাদ্য গ্রহণ করি তাহলে যে বস্তু আমি ধন্যবাদসহ নিবেদন করেছি তার জন্য কেন আমার নিন্দা করা হবে?
{10:31} আমার কথা এই, তোমরা পান-ভোজন কিম্বা যা কিছু কর না কেন, সবই যেন ঈশ্বরের গৌরবের জন্য হয়।
{10:32} ইহুদী হোক, গ্রীক হোক কিম্বা ঈশ্বরের মণ্ডলীর কেউ হোক, তোমরা কারও বিঘ্নের কারণ হয়ো না।
{10:33} আমি সর্ববিষয়ে সকলের মঙ্গলের জন্য বিবেচনা করতে চেষ্টা করি, শুধু নিজের মহ্গলের জন্য নয়, সকলে যেন পরিত্রাণ পায় তার চেষ্টা করি।
{i11:1} সমবেত উপাসনার রীতি
{11:1} তোমরা আমার অনুকরণ কর, যেমন আমি খ্রীষ্টের অনুকরণ করি। তোমরা সর্ববিষয়ে আমার কথা স্মরণ কর এবং
{11:2} আমি যে সংস্কার ও রীতি তোমাদের কাছে হস্তান্তর করেছি তা তোমরা সযত্নে রক্ষা করে চলেছ — এইজন্য আমি তোমাদের প্রশংসা করি।
{11:3} আমি তোমাদের বোঝাতে চাই যে খ্রীষ্ট যেমন প্রত্যেক পুরুষের মস্তকস্বরূপপ তেমনি স্ত্রীর মস্তকস্বরূপ স্বামী এবং তেমনি আবার খ্রীষ্টের মস্তকস্বরূপ ঈশ্বর।
{11:4} যে পুরুষ সমবেত উপাসনায় মাথা ঢেকে প্রার্থনা কিম্বা ভাবোক্তি করে সে তার প্রভুর* অবমাননা করে।
{11:5} অপরপক্ষে যে নারী অনাবৃত মস্তকে প্রার্থা কিম্বা ভাবোক্তি করে সে তার স্বামীর* অবমাননা করে। এক্ষেত্রে একটি মুণ্ডিত মস্তক নারীর সঙ্গে তার কোন পার্থক্য নেই।
{11:6} কোন নারী যদি তার মাথা ঢেকে রাখতে না চায় তাহলে সে তার মস্তক মুণ্ডন করুক। চুল কেটে ফেলা যদি নারীর পক্ষে লজ্জাজনক হয় তাহলে তার উচিত মাথা ঢেকে রাখা।
{11:7} পুরুষের পক্ষে মাথা ঢেকে রাখা উচিত নয় কারণ ঈশ্বরের সাদৃশ্য ও মহিমা তার মধ্যেই প্রতিফলিত হয়, আর পুরুষের গৌরবের প্রতিফলন নারী।
{11:8} পুরুষ নারী থেকে নয়, কিন্তু নারীই পুরুষ থেকে উদ্ভূত।
{11:9} পুরুষের সৃষ্টি নারীর জন্য নয়, কিন্তু নারী পুরুষের জন্য সৃষ্ট।
{11:10} এইজন্যই স্বর্গদূতদের কাছে সেই সম্ভ্রম বজায় রাখার জন্য মস্তক আবৃত করা নারীর কর্তব্য। নারী যে কর্তৃত্বের অধীন, এ আবরণ তারই চিহ্ন।
{11:11} কিন্তু তা সত্ত্বেও প্রভুর আশ্রয়ে নারী পুরুষের উপর নির্ভরশীল এবং পুরুষও নারীর উপর নির্ভরশীল।
{11:12} কারণ নারী যেমন পুরুষ থেকে উৎপন্ন তেমনি আবার নারীই পুরুষের জন্মদাত্রী। ঈশ্বর সবকিছুরই উৎস।
{11:13} তোমরা নিজেরাই বিবেচনা কর, সমবেত উপাসনায় অনাবৃত মস্তকে ঈশ্বরের কাছে প্রার্থনা করা কি নারীর পক্ষে শোভন?
{11:14} প্রকৃতি কি তোমাদের এই শিক্ষা দেয় না যে দীর্ঘ কেশ পুরুষের অগৌরব,
{11:15} কিন্তু নারীর দীর্ঘ কুন্তল তার গর্বের বস্তু, এই কেশদাম তার আবরণের জন্যই দেওয়া হয়েছে।
{11:16} এ বিষয়ে যদি কেউ তর্ক করতে চায় তো বলব, আমাদের ও ঈশ্বরের মণ্ডলীর মধ্যে এ ছাড়া আর কোথাও অন্য প্রথা নেই।
{i11:17} প্রভুর ভোজ ( মথি 26:26-29 ; মার্ক 14:22-25 ; লুক 22:14-20 )
{11:17} যে বিষয়ে আমি তোমাদের নির্দেশ দেব এবার সেই সম্পর্কে আমি তোমাদের প্রশংসা করতে পারছি না। তোমাদের সভা-সম্মেলনগুলি তোমাদের ভালোর চেয়ে বরং ক্ষতিই বেশি করে।
{11:18} প্রথমত, আমি শুনেছি যে মণ্ডলীর সভায় তোমরা যখন একত্র হও তখন তোমাদের মধ্যে দলভেদ হয় এবং আমি একথা কিছুটা সত্য বলে বিশ্বাস করি।
{11:19} তোমাদের দলমতের পার্থক্য হবেই, আর এতি স্পষ্ট বোঝা যাবে তোমাদের মধ্যে কারা খাঁটি লোক।
{11:20} ফলে তোমরা যখন সমবেত হও তখন প্রকৃতপক্ষে সেই অনুষ্ঠান হয় না।
{11:21} কারণ সেইসময় তোমরা কেউ কেউ নিজে খেতে ব্যস্ত থাক এবং শেষ পর্যন্ত কেউ ক্ষুধার্ত থেকে যায় আর কেউ বা অতিরিক্ত পানাহারে মাতাল হয়।
{11:22} পানভোজন করার জন্য কি তেআমাদের নিজেদের বাড়ি নেই? এতে ঈশ্বরের মণ্ডলীকে তুচ্ছ জ্ঞান করে বরং তাঁর দরিদ্র সভ্যদের অপমান করা হয়। আমি তোমাদের কি বলব? এক্ষেত্রে আমি কি তোমাদের প্রশংসা করতে পারি? না, এই ব্যাপারে আমি তোমাদের প্রশংসা করতে পারি না।
{11:23} পরম্পরাগতভাবে আমি স্বয়ং প্রভুর কাছ থেকে যে নির্দেশ পেয়েছি তাই তোমাদের দিয়েছি। শত্রু হস্তে সমর্পিত হওয়ার রাত্রিতে প্রভু যীশু রুটি হাতে নিয়ে
{11:24} ঈশ্বরের ধন্যবাদ দিয়ে খণ্ড খণ্ড করে বলেছিলেন, ‘এই হচ্ছে আমার দেহ, এ তোমাদেরই জন্য। আমার স্মরণে এই অনুষ্ঠান তোমরা পালন করো’।
{11:25} আহার শেষে তিনি সেইভাবে পানপাত্রটি তুলে নিয়ে বলেছিলেন, ‘এই পানপাত্র ঈশ্বরের নূতন সন্ধিচুক্তির, যা আমার রক্তে মুদ্রাঙ্কিত। তোমরা যতবার এই পানপাত্র থেকে পান করবে ততবার আমার রস্মরণে এই অনুষ্ঠান পালন করো’।
{11:26} সুতরাং প্রভুর না আসা পর্যন্ত তোমরা যতবার এই রুটি গ্রহণ করবে এবং পানপাত্র থেকে পান করবে ততবার তেআমরা প্রভুর মৃত্যুর বার্তা ঘোষণা করবে, যতদিন তিনি না আসেন।
{11:27} অতএব যে ব্যক্তি যথাযোগ্যভাবে প্রভুর রুটি গ্রহণ না করবে ও তাঁর পানপাত্র থেকে পান না করবে সে প্রভুর দেহ ও রক্তপাতের জন্য দায়ী হবে।
{11:28} সেইজন্য এই রুটি গ্রহণ ও পানপাত্র থেকে পান করার আগে প্রত্যেক ব্যক্তি আত্মপরীক্ষা করুক,
{11:29} কারণ যে এই রুটি আহার করবে ও এই পানপাত্র থেকে পান করবে সে যদি প্রভুর দেহের মর্ম না জানে তাহলে সে নিজের শাস্তি নিজেই ডেকে আনে।
{11:30} এই কারণেই তোমাদের মধ্যে অনেকে দুর্বল ও অসুস্থ হয়ে পড়েছ এবং অনেকের মৃত্যুও হয়েছে।
{11:31} আমরা যদি প্রথমে আত্মবিশ্লেষণ করতাম তাহলে ঈশ্বরের এই শাস্তির হাত থেকে অব্যাহতি পেতাম।
{11:32} কিন্তু প্রভু আমাদের বিচার করে শাস্তি দেন যাতে জগতের সঙ্গে আমরাও দণ্ডিত না হই।
{11:33} সুতরাং বন্ধুগণ, তোমরা যখন প্রভুর ভোজের জন্য একত্র হবে তখন পরস্পরের জন্য অপেক্ষা কর।
{11:34} কেউ যদি ক্ষুধার্ত হয় তবে সে বাড়িতে আহার করে আসুক যাতে এই সম্মেলনের জন্য তোমাদের বিচারের দায়ে পড়তে না হয়। আমি যখন তোমাদের কাছে যাব তখন আর অন্যান্য সমস্ত বিষয়ের সমাধান সম্পর্কে নির্দেশ দেব।
{i12:1} বিভিন্ন আত্মিক বর
{12:1} বন্ধুগণ, আমি চাই বিভিন্ন আত্মিক বর সম্পর্কে যেন তোমাদের সম্যক জ্ঞান থাকে।
{12:2} তোমরা জান যে তোমরা যখন বিধর্মী ছিলে তখন কীভাবে তোমরা নিষ্প্রাণ প্রতিমার প্রতি আকৃষ্ট হয়ে বিপথে গিয়েছিলে।
{12:3} সেইজন্য আমি তোমাদের বলছি, ঈশ্বরের আত্মার আবেশে যে চলে সে বলতে পারে না ‘ধিক্ যীশু’, এবং পবিত্র আত্মার প্রভাব ছাড়া কেউ বলতে পারে না ‘যীশুই প্রভু’।
{12:4} আত্মিক বর বিভিন্ন ধরণের, কিন্তু বর যিনি দেন সেই আত্মা একই,
{12:5} সেবা বিভিন্ন ধরণের কিন্তু যাঁর সেবা করা হয় সেই প্রভু একই,
{12:6} কাজ নানা ধরণের কিন্তু যে ঈশ্বর সকলকে দিয়ে সবকিছু করিয়ে নেন তিনি এক।
{12:7} বিভিন্ন ব্যক্তির মধ্যে পবিত্র আত্মার শক্তি বিভিন্নভাবে প্রকাশিত হয় সকলের মঙ্গলের জন্যই।
{12:8} পবিত্র আত্মার বরে কেউ জ্ঞানগর্ভ ভাষণ দেয়, সেই একই আত্মার বরে কেউ বা প্রকাশ করে প্রজ্ঞার নিগূঢ়তত্ত্ব।
{12:9} সেই একই আত্মা আর একজনকে দেন প্রত্যয়, অন্যজনকে দেন নিরাময়ের শক্তি,
{12:10} কাউকে দেন অলৌকিক কার্যসাধনের ক্ষমতা, কাউকে দেন নবীর বূমিকা, আবার কাউকে দেন সু এবং কু আত্মা চিনে নেবার শক্তি, কাউকে দেন বিভিন্ন ভাষায় কথা বলার শক্তি এবং কাউকে দেন সেই ভাষার অর্থ বিশ্লেষণ করার বুদ্ধি।
{12:11} এ সবই সেই এক ও অদ্বিতীয় আত্মার সাধন করেন। তিনিই নিজের ইচ্ছামত বিভিন্ন ব্যক্তিকে বিভিন্ন বর দান করেন।
{i12:12} মণ্ডলী খ্রীষ্টের দেহ
{12:12} খ্রীষ্ট হলেন এক দেহস্বরূপ। একই দেহে অঙ্গপ্রত্যঙ্গ যেমন অনেক, তেমনই অনেক অঙ্গপ্রত্যঙ্গ সত্ত্বেও দেহ এক।
{12:13} ইহুদী কি গ্রীক, ক্রীতদাস কি স্বাধীন নির্বিশেষে আমরা সকলেই একই আত্মার দ্বারা দীক্ষিত হয়ে একই দেহের অঙ্গ হয়েছি এবং একই আত্মার অমৃতধারা আমরা সকলে পান করেছি।
{12:14} দেহ একটি অঙ্গমাত্র নয়, অনেক অঙ্গের সমষ্টি।
{12:15} পা যদি বলে, যেহেতু আমি হাত নই সেজন্য আমি দেহের অংশ নই — কিন্তু এই কারণেই সে যে দেহের অংশ নয়, এমন নয়।
{12:16} কান যদি বলে আমি চোখ নই, তাই দেহের কোন অংশ নই, কিন্তু সেইজন্য সে যে দেহের অংশ নয়, এমন নয়।
{12:17} সারা দেহ যদি কেবল চোখ হত তাহলে শোনা যেত কি করে? কিম্বা দেহ যদি শুদু কানই হত তাহলে ঘ্রাণ নেওয়া চলত কি করে?
{12:18} প্রকৃতপক্ষে ঈশ্বর নিজের পরিকল্পনা অনুযায়ী প্রত্যেক অঙ্গকে দেহে সাজিয়েছেন।
{12:19} সবই যদি একই অঙ্গ হত তাহলে পূর্ণাঙ্গ দেহ সম্ভব হত কি করে?
{12:20} কাজেই অঙ্গপ্রত্যঙ্গ অনেক থাকা সত্ত্বেও দেহ একই।
{12:21} সেইজন্য চোখ হাতকে বলতে পারে না, তোমাকে আমার দরকার নেই। আবার মাথাও পা দুটিকে বলতে পারে না, তোমাদের কোনও প্রয়োজন আর আমার নেই।
{12:22} অপরপক্ষে বরং দেহের যে অঙ্গগুলি অপেক্ষাকৃত দুর্বল বলে মনে হয় সেগুলিই অপরিহার্য।
{12:23} দেহের যেসব অঙ্গকে আপাতদৃষ্টিতে মূল্যহীন বলে মনে হয় সেগুলিকেই আমরা বেশি মর্যাদা দিয়ে থাকি এবং শ্রীহীন অঙ্গগুলিকে আরও বেশি সজ্জিত করি।
{12:24} কিন্তু আমাদের সুশ্রী অঙ্গগুলির সে প্রয়োজন নেই। ঈশ্বর এভাবেই দেহ গঠন করেছেন এবং নিকৃষ্ট অঙ্গকে বেশি মর্যাদা দিয়েছেন
{12:25} যেন দেহের মধ্যে কোন বিভেদ সৃষ্টি না হয়, বরং সকল অঙ্গ যেন পরস্পরের প্রতি সমভাবাপন্ন হয়।
{12:26} একটি অঙ্গ ব্যথিত হলে যেন সকল অঙ্গই সে ব্যথা অনুভব করে এবং একটি অঙ্গ প্রসংসা পেলে সকলেই আনন্দিত হয়।
{12:27} তোমরা খ্রীষ্টের দেহ, প্রত্যেকে তার এক একটি অঙ্গ।
{12:28} ঈশ্বর তাঁর মণ্ডলীতে প্রথমত প্রেরিত শিষ্যদের, দ্বিতীয়ত প্রবক্তা নবীদের, তৃতীয়ত শিক্ষাগুরুদের নিয়োগ করেছেন। তারপরে পর্যায়ক্রমে অলৌকিক ক্ষমতাসম্পন্ন, রোগ নিরাময়ের শক্তিপ্রাপ্ত, সাহায্যদানে তৎপর, প্রশাসন কর্মদক্ষ এবং সুর্বোধ্য নানা ভাষাভাষী লোকদের নিয়োগ করেছেন।
{12:29} সকলেই কি প্রেরিত শিষ্য? সকলে কি নবী? সকলে কি শিক্ষাগুরু? সকলে কি অলৌকিক ক্ষমতাসম্পন্ন?
{12:30} সকলেই কি রোগ নিরাময়ের শক্তিপ্রাপ্ত? সকলেই কি নানা ভাষায় কথা বলতে পারে? সকলেই কি তার অর্থ ব্যাখ্যা করতে পারে?
{12:31} তোমরা বরং উৎকৃষ্টতর বরগুলি লাভ করার জন্য উদ্যোগী হও। তবে আমি এবার তোমাদের সর্বশ্রেষ্ঠ পন্থা দেখাতে চাই।
{i13:1} ভালবাসাই সর্বশ্রেষ্ঠ
{13:1} আমি যদি জাগতিক কিম্বা অপার্থিব ভাষায় কথা বলি কিন্তু হৃদয়ে আমার ভালবাসা না থাকে তাহলে আমার সেকথা কর্ণবিদারী কাঁসর ঘণ্টা বা করতালের উৎকট আওয়াজ মাত্র।
{13:2} আমি যদি একজন নবীর মত কথা বলি, যদি সমস্ত নিগূঢ়তত্ত্ব ও দিব্য জ্ঞানে পারদর্শী হই, যদি পাহাড় টলানোর মত বিশ্বাসও আমার থাকে অথচ হৃদয়ে প্রেম না থাকে তাহলে আমি কিছুই নই।
{13:3} আমার যথাসর্বস্ব যদি বিলিয়ে দিই, এণনকি আমাহ দেহও অগ্নিতে বিসর্জন দিই কিন্তু হৃদয়ে যদি বালবাসা না থাকে তাহলে আমার কোনও লাভ নেই।
{13:4} ভালাবাসা চিরসহিষ্ণু, চিরমধুর। ভালবাসা ঈর্ষা করে না, আত্মাভিমান করে না,
{13:5} গর্বোদ্ধত হয় না, রূঢ় আচরণ করে না, স্বার্থসিদ্ধির চেষ্টা করে না, ভালবাসা ধৈর্য হারায় না, অপকারের কথা মনে রাখে না।
{13:6} ভালবাসা কারও অধর্মাচরণে আনন্দ লাভ করে না, সত্যেই তার পরম প্রীতি।
{13:7} ভালবাসা অবিচল, সবকিছু বিশ্বাস করে, সবকিছু আশা করে, সর্ব অবস্থায় ধৈর্য ধারণ করে।
{13:8} ভালবাসা কখনও শেষ হয় না। ভাবোক্তির অবসান হবে, দুর্বোধ্য ভাষা থেমে যাবে, জ্ঞান লুপ্ত হবে,
{13:9} কারণ আমাদের জ্ঞান অসম্পূর্ণ, আমাদের ভাবোক্তিও আংশিক।
{13:10} পূর্ণ জ্ঞান লাভের পর অসম্পূর্ণতার কোন অস্তিত্ব আর থাকবে না।
{13:11} আমি যখন শিশু ছিলাম তখন শিশুর মত কথা বলতাম, চিন্তা করতাম এবং সিশুর মতই বিচার করতাম। সাবালক হওয়ার পর আমি শিশুসুলভ আচরণ পরিত্যাগ করেছি।
{13:12} এখন আমরা দর্পণে প্রতিফলিত অস্পষ্ট রূপ দেখছি, কিন্তু তখন মুখোমুখি হয়ে ঈশ্বরের স্পষ্টরূপ দেখব। এখন আমি তাঁকে আংশিকভাবে জানি, কিন্তু তখন তাঁর সঙ্গে হবে আমার পূর্ণ পরিচয় যেমন তিনি আমায় জানেন পরিপূর্ণভাবে।
{13:13} এখন আছে শুধু বিশ্বাস, প্রত্যাশা ও ভালবাসা। আর এই তিনের মধ্যে ভালবাসাই শ্রেষ্ঠ।
{i14:1} আত্মিক বরসমূহের সদ্ব্যবহার
{14:1} ভালবাসাই হোক তোমাদের লক্ষ্য, কিন্তু অন্যান্য আধ্যাত্মিক বর লাভের জন্যও তোমরা উদ্যোগী হও, বিশেষ করে ঈশ্বরের বাণী ঘোষণা করার জন্য।
{14:2} কারণ যে দুর্বোধ্য ভাষায় কথা বলে সে মানুষের উদ্দেশ্যে নয়, ঈশ্বরের উদ্দেশ্যেই কথা বলে। তার কথা কেউ বুঝতে পারে না, সে আত্মার আবেশে নিগূঢ় সত্য প্রকাশ করে।
{14:3} কিন্তু যে প্রবক্তা নবীর মত কথা বলে সে মানুষের উদ্দেশ্যে কথা বলে তাদের গড়ে তোলার জন্য এবং তাদের উৎসাহ ও সান্ত্বনা দেওয়ার জন্য।
{14:4} যে দুর্বোধ্য ভাষায় কথা বলে সে শুধু নিজেকে গড়ে তোলে কিন্তু যে নবীর মত কথা বলে সে মণ্ডলীকে গড়ে তোলে।
{14:5} তোমরা যদি সকলে দুর্বোধ্য ভাষায় কথা বলতে পার তাহলে আমি খুশীই হব কিন্তু আরও বেশি খুশি হব যদি তোমরা নবীর মত কথা বলতে পার। কারণ যে দুর্বোধ্য ভাষায় কথা বলে সে যদি মণ্ডলীর উপকারের জন্য তার অর্থ ব্যাখ্যা না করতে পারে তাহলে তার চেয়ে যে ব্যক্তি নবীর মত কথা বলে, সে-ই শ্রেয়।
{14:6} কাজেই বন্ধুগণ, আমি যদি তোমাদের কাছে এসে দুর্বোধ্য ভাষায় কথা বলি অথচ যদি প্রত্যাদেশ, জ্ঞান, ভাবোক্তি বা শিক্ষামূলক কোন কথা না বলি, তাহলে আমার দ্বারা তোমাদের কোন উপকার হবে কি?
{14:7} বাঁশি কিম্বা বীণার মত নিষ্প্রাণ বাদ্যযন্ত্রে যদি সুস্পষ্ট কোন রাগ-রাগিণী না বাজে, তাহলে কে বুঝবে বাঁশিতে কিম্বা বীণায় কি সুর বাজানো হচ্ছে?
{14:8} তূর্যধ্বনি যদি অস্পষ্ট হয় তাহলে কে যুদ্ধের জন্য তৈরি হবে?
{14:9} তেমনি তোমরা যদি দুর্বোধ্য কোনও ভাষায় কথা বল তাহলে তোমরা কি বলছ তা কে বুঝবে? তোমাদের কথা তখন বাতাসেই ভেসে যাবে।
{14:10} জগতে নানা ভাষা আছে কিন্তু কোনও ভাষাই অর্থহীন নয়।
{14:11} কিন্তু আমি যদি কারও ভাষা বুঝতে না পারি তাহলে সেই ভাষায় যে কথা বলে, তার বক্তব্য আমার কাছে অর্থবহ হয় না। অনুরূপভাবে আমার ভাষাও তার কাছে অর্থহীন শব্দমাত্র হয়ে দাঁড়ায়।
{14:12} সেইজন্যই তোমরা যখন বিভিন্ন বর লাভের জন্য উদ্যোগী হয়েছ তখন মণ্ডলীকে গড়ে তোলার জন্য যেগুলি প্রয়োজন সেই আত্মিক বরগুলিই ভালভাবে আয়ত্ত করার চেষ্টা কর।
{14:13} সেইজন্যই, যে দুর্বোধ্য ভাষায় যে কথা বলে সে প্রার্থনা করুক যেন সে তার অর্থ ব্যাখ্যা করতে পারে।
{14:14} আমি যদি দুর্বোধ্য ভাষায় প্রার্থনা করি তাহলে আমার অন্তরাত্মা প্রার্থনা করে কিন্তু তখন আমার বোধশক্তি থাকে নিষ্ক্রিয়।
{14:15} তাহলে আমার কি করণীয়? আমি আমার আত্মার প্রেরণায় প্রার্থনা করব, সেই সঙ্গে বুদ্ধির সাহায্য নেব। অন্তরাত্মার প্রেরণায় যেমন স্তব করব তেমনি তার সঙ্গে বোধশক্তি ব্যবহার করব।
{14:16} তা না হলে তুমি যদি শুধু ভাবের ঘোরে ঈশ্বরের প্রশস্তি কর তবে সেখানে উপস্থিত একজন সাধারণ মানুষ কী করে তোমার প্রশস্তির শেষে ‘আমেন’ বলবে? কারণ সে তো জানে না তুমি কী বলছ।
{14:17} তুমি হয়তো খুবই ভালোভাবে প্রশস্তি করছ, কিন্তু তার সাহায্যে সেই লোকটি কিছুই শিখতে পারছে না।
{14:18} আমি ঈশ্বরকে ধন্যবাদ দিই যে তোমাদের সকলের চেয়ে আমি দুর্বোধ্য ভাষায় বেশি কথা বলি,
{14:19} কিন্তু মণ্ডলীতে আমি দুর্বোধ্য ভাষায় দশ হাজার কথা বলার চেয়ে বোধগম্য ভাষায় পাঁচটি কথা বলা শ্রেয় মনে করি কারণ তার দ্বারা আমি লোকদের শিক্ষা দিতে পারি।
{14:20} বন্ধুগণ, তোমাদের চিন্তাভাবনা যেন শিশুসুলভ না হয়। মন্দ বিষয়ে তোমরা শিশুর মত অজ্ঞ হও, কিন্তু তোমাদের ধ্যান ধারণা পরিণত মানুষের মত হোক।
{14:21} শাস্ত্রে লেখা আছেঃ অজানা ভাষায়, বিদেশিদের মুখে আমি এই জাতির সঙ্গে কথা বলব, তা সত্ত্বেও এরা আমার কথা শুনবে না — প্রভু বলেন একথা।
{14:22} সুতরাং দুর্বোধ্য ভাষা বিশ্বাসীদের কাছে নয়, অবিশ্বাসীদের কাছেই ঐশ্বরিক অভিজ্ঞান। অপরপক্ষে নবীর কথা অবিশ্বাসীদের জন্য নয়, বিশ্বাসীদের জন্য।
{14:23} সুতরাং সমগ্র মণ্ডলীর সমাবেশ যেখানে হয় সেখানে যদি সকলে দুর্বোধ্য ভাষায় কথা বলতে থাকে এবং সেখানে যদি কিছু বহিরাগত ও ভিন্ন ধর্মাবলম্বী লোক উপস্থিত হয়ঠ তাহলে তারা কি তোমাদের পাগল মনে করবে না?
{14:24} কিন্তু সকলে যদি নবীর মত কথা বলে এবং কোনো ভিন্ন ধর্মাবলম্বী বা বহিরাগত ব্যক্তি সেখানে উপস্থিত থাকে তাহলে সে সকলের কথায় নিজের পাপ সম্পর্কে সচেতন হয়ে সকলের সহায়তায় আত্মবিশ্লেষণ করতে পারবে।
{14:25} ফলে তার হৃদয়ের গুপ্ত বিষয়গুলি উদ্ঘাটিত হবে এবং তখন সে সাষ্টাঙ্গে প্রণত হয়ে ঈশ্বরের আরাধনা করবে আর ঘোষণা করবে যে ঈশ্বর সত্যিই তোমাদের মাঝে আছেন।
{i14:26} মণ্ডলীতে শৃঙ্খলা
{14:26} বন্ধুগণ, তাহলে কি স্থির হল? তোমরা যখন উপাসনার জন্য একত্র হবে তখন কেউ হয়তো গান গাইবে, কেউ উপদেশ দেবে, কেউ বা দিব্যদর্শনের কথা বলবে, কেউ দুর্বোধ্য ভাষায় কথা বলবে, কেউ তার অর্থ ব্যাখ্যা করবে, কিন্তু এসব কিছুই যেন মণ্ডলীকে গড়ে তোলার জন্য করা হয়।
{14:27} যদি দুর্বোধ্য ভাষায় কথা বলা হয় তাহলে দু'জন কিম্বা তিন জনের বেশি যেন কেউ না বলে এবং যেন একজনের পরে আর একজন বলে এবং কেউ একজন যেন তার অর্থ ব্যাখ্যা করে।
{14:28} অর্থ ব্যাখ্যা করার মত কেউ না থাকলে সেই ব্যক্তিরা বরং মণ্ডলীতে নীরব থাকুক। তারা নিজেদের মনে মনে ঈশ্বরের উদ্দেশে কথা বলুক।
{14:29} দুই কিম্বা তিনজন নবীর মত কথা বলতে পারে, অন্যেরা তাদের বক্তব্য বিবেচনা করে দেখবে।
{14:30} কিন্তু সেখানে উপস্থিত কেউ যদি তখন কোন প্রত্যাদেশ পায় তাহলে আগের বক্তা তার ভাষণ স্থগিত রাখবে।
{14:31} সকলেই যাতে শিক্ষা ও প্রেরণা লাভ করতে পারের তার জন্য তোমরা সকলে একে একে নবীর মত কথা বলবে।
{14:32} ভাবোচ্ছ্বাস নিয়ন্ত্রণের ক্ষমতা নবীদের থাকে,
{14:33} আমাদের মধ্যে বিশৃঙ্খলা ঈশ্বরের অভিপ্রেত নয়। তিনি শান্তির ঈশ্বর।
{14:34} অন্যান্য খ্রীষ্টীয় মণ্ডলীর মত তোমাদের মণ্ডলীতেও মহিলারা নীরব থাকুক। কথা বলার অনুমতি তাদের নেই, বিধান শাস্ত্রের নির্দেশ অনুযায়ী তারা অনুগত হয়ে থাকুক।
{14:35} তারা যদি কিছু জানতে চায় তাহলে বাড়িতে নিজ নিজ স্বামীকে তারা সে বিষয়ে জিজ্ঞাসা করুক। কারণ মণ্ডলীর সভায় কথা বলা নারীর পক্ষে অশোভন।
{14:36} ঈশ্বরের বাণী কি তোমাদেরই মধ্য থেকে প্রচারিত হয়েছিল? কিম্বা তা শুধু তোমাদের কাছেই পৌঁছেছে?
{14:37} তোমাদের কেউ যদি নিজেকে নবী বা আত্মিক বরপ্রাপ্ত বলে মনে করে তাহলে তার বোঝা উচিত যে আমি তোমাদের কাছে যেসব কথা লিখলাম তা সবই প্রভুর নির্দেশ।
{14:38} কেউ যদি তা উপেক্ষা করে তাহলে সেও উপেক্ষিত হবে।
{14:39} সুতরাং বন্ধুগণ, তোমরা নবীদের মত কথা বলতে চেষ্টা কর, কিন্তু দুর্বোধ্য ভাষায় কথা বলতে নিষেধ করো না।
{14:40} অবশ্য সব কিছুই শোভন ও সুশৃঙ্খলভাবে করা উচিত।
{i15:1} বিশ্বাসীদের পুনরুত্থান
{15:1} বন্ধুগণ, আমি যে সুসমাচার তোমাদের কাছে প্রচার করেছি, যা তোমরা গ্রহণ করেছ এবং যার উপরে তোমরা প্রতিষ্ঠিত হয়েছ, তার কথাই আমি তোমাদের স্মরণ করিয়ে দিতে চাই।
{15:2} তোমরা যদি আমার প্রচারিত সেই সুসমাচার দৃঢ়রূপে অবলম্বন করে থাক, তাহলে তোমরা পরিত্রাণ পাচ্ছ। অন্যথায় বৃথাই তোমাদের বিশ্বাস।
{15:3} সর্বপ্রধান যে বিষয়ে আমি শিখেছি এবং তোমাদেরও শিখিয়েছি তা হচ্ছে এই, যে শাস্ত্র অনুযায়ী খ্রীষ্ট আমাদের পাপের জন্য মৃত্যুবরণ করেছেন ও সমাহিত হয়েছেন
{15:4} এবং শাস্ত্রের বচন অনুসারেই তিনি তৃতীয় দিবসে পুনরুজ্জীবিত হয়েছে।
{15:5} তিনি পিতরকে এবং পরে তাঁর দ্বাদশ শিষ্যকে দর্শন দিয়েছেন।
{15:6} তার পরে তিনি একসঙ্গে পাঁচশোরও বেশি বিশ্বাসী ভাইদের কাছে আবির্ভূত হয়েছেন। তাদের অধিকাংশ লোক এখনও বর্তমান, তবে কয়েক জনের মৃত্যু হয়েছে।
{15:7} এর পরে তিনি যাকোবকে এবং তারও পরে সকল প্রেরিত শিষ্যকে দর্শন দিয়েছেন।
{15:8} সর্বশেষে প্রেরিত শিষ্যকুলে অকালজাত যে আমি, সেই আমাকেও তিনি আকস্মিকভাবে দেখা দিলেন।
{15:9} আমি তাঁদের মধ্যে সবচেয়ে নিকৃষ্ট, এমনকি প্রেরিত নামেরও যোগ্য নই, কারণ ঈশ্বরের মণ্ডলীকে আমি নির্যাতন করতাম।
{15:10} কিন্তু এখন আমি যা হয়েছি তা ঈশ্বরের অনুগ্রহেই হয়েছি এবং আমার প্রতি তাঁর অনুগ্রহ নিষ্ফল হয়নি বরং অড়্যান্য সকলের চেয়ে আমি বেশি পরিশ্রম করেছি। আমি যে করেছি তা নয়, ঈশ্বরের যে অনুগ্রহ আমার ওপরে রয়েছে তার দ্বারাই এ কাজ হয়েছে।
{15:11} সুতরাং আমি হই বা তাঁরাই হোন, আমরা সকলে এই একই সুসমাচার প্রচার করি এবং তোমরা সেই সুসমাচারেই বিশ্বাস করেছ।
{15:12} একথা যদি প্রচার করা হয় যে খ্রীষ্ট মৃতদের মধ্য থেকে উজ্জীবিত হয়েছেন, তাহলে তোমাদের কিছু লোক কি করে বলে যে মৃতদের পুনরুত্থান হবে না?
{15:13} মৃতদের পুনরুত্থান যদি না হয় তাহলে খ্রীষ্ট পুনরুত্থিত হননি।
{15:14} আর খ্রীষ্ট যদি পুনর্জীবিত না হয়ে থাকেন তাহলে আমাদের প্রচার বৃথা এবং তোমাদের বিশ্বাসও অর্থহীন।
{15:15} তাছাড়া এও প্রমাণিত হবে যে ঈশ্বর সম্পর্কে আমরা মিথ্যা সাক্ষ্য দিয়েছি কারণ আমরা ঈশ্বরের বিরুদ্ধে এই সাক্ষ্য দিয়েছি যে তিনি খ্রীষ্টকে পুনরুত্থিত করেছেন। কিন্তু মৃতদের পুনরুত্থান যদি না হয় তাহলে তিনি তাঁকে পুনরুত্থিত করেননি।
{15:16} কারণ মৃতদের পুনরুত্থান যদি না হয় তাহলে খ্রীষ্টও পুনরুত্থিত হননি।
{15:17} আর খ্রীষ্ট যদি পুনরুত্থিত না হয়ে থাকেন তাহলে তোমাদের বিশ্বাস অলীক এবং তোমরা এখনও তোমাদের পুরাতন পাপে আবদ্ধ রয়েছ,
{15:18} এবং খ্রীষ্টাশ্রিত যারা লোকান্তরিত হয়েছে তারাও বিনাশপ্রাপ্ত হয়েছে।
{15:19} আমরা যদি শুধু এই জীবনেই কিছু পাওয়ারর আশায় খ্রীষ্টের উপর নির্ভর করে থাকি তাহলে মানব সমাজে আমাদের চেয়ে হতভাগ্য আর কেউ নেই।
{15:20} প্রকৃত সত্য এই যে, খ্রীষ্ট মৃতলোক থেকে পুনরুত্থিত হয়েছেন। তাই একথা সুনিশ্চিত যে যারা নিদ্রাগত হবে, তারাও পুনরুত্থিত হবে।
{15:21} একজন মানুষের মধ্য দিয়ে যেমন মৃত্যু এসেছিল তেমনি আর একজন মানুষের দ্বারাই মৃতদের পুনরুত্থান সম্ভব হয়েছে।
{15:22} আদমের সঙ্গে সংশ্লিষ্ট হওয়ার জন্য যেমন সকলের মৃত্যু হয় তেমনি খ্রীষ্টের মাঝে সকলেই হবে সঞ্জীবিত,
{15:23} তবে প্রত্যেকে নিজস্ব পর্যায়ক্রমে। প্রথমে খ্রীষ্ট সর্বপ্রথম উৎপন্ন ফলস্বরূপ, তারপর তাঁর পুনরাবির্ভাব কালে খ্রীষ্টের প্রজাবৃন্দ।
{15:24} তারপর উপস্থিত হবে সমাপ্তির কাল। তখন সমস্ত আধিপত্য, কর্তৃত্ব ও ক্ষমতার অবসান ঘটিয়ে তিনি পিতা ঈশ্বরের হাতে রাজ্য অর্পণ করবেন।
{15:25} কারণ যতদিন ঈশ্বর তাঁর সমস্ত শত্রুকে তাঁর পদানত না করেন ততদিন তাঁকে রাজত্ব করতে হবে।
{15:26} সর্বশেষ শত্রু যে মৃত্যু, সেও হবে বিলুপ্ত।
{15:27} শাস্ত্রে বলা হয়েছে: ঈশ্বর সবকিছুই তাঁর পদানত করেছেন কেবলমাত্র তিনিই ব্যতিক্রম।
{15:28} যখন সবকিছুই তাঁর বশীভূত হবে তখন পুত্র নিজেও বশ্যতা স্বীকার করবেন তাঁর কাছে, যিনি সবকিছুই তাঁর পদানত করেছেন। ফলে ঈশ্বরই হবেন সর্বময়।
{15:29} আরও বলি, মৃতদের পক্ষ হয়ে কেন তবে লোকে বাপ্তিষ্ম গ্রহণ করে? মৃতেরা যদি আদৌ পুনরুত্থিত না হয় তাহলে তাদের পক্ষে দীক্ষা গ্রহণ করার সার্থকতা কি?
{15:30} আর আমরাই বা কেন প্রতি মুহূর্তে প্রাণ বিপন্ন করছি?
{15:31} বন্ধুগণ, আমি প্রতিদিনই মৃত্যুর মুখোমুখি হচ্ছি। আমাদের প্রভু যীশু খ্রীষ্টের আশ্রয়ে তোমাদের এনেছি বলে আমার যে গর্ব, তারই দোহাই দিয়ে একথা বলছি।
{15:32} আমি সাধারণ মানুষের মতই যদি বলি, ইফিসাসে আমি বন্য পশুদের সঙ্গে লড়াই করেছিলাম, কিন্তু তাতে আমার কি লাভ হয়েছে? মৃতেরা যদি পুনরুত্থিত না হয় তাহলে বরং ‘এস, আমরা পান, ভোজন ও স্ফূর্তি করি, কারণ কালই আমাদের মৃত্যু হবে।
{15:33} তোমরা ভুল করো না, ‘কুসংসর্গে স্বভাব নষ্ট হয়’।
{15:34} মোহের ঘোর কাটিয়ে ওঠ, সংযত হও, আর পাপ করো না। এমন লোক আছে যাদের ঈশ্বর সম্পর্কে কোন জ্ঞান নেই। তোমাদের লজ্জা দেবার জন্য আমি এইসব কথা বলছি।
{i15:35} দেহের পুনরুত্থান
{15:35} কেউ হয়তো তর্ক তুলবে, মৃতেরা কীভাবে পুনরুত্থিত হবে? তাদের দেহই বা কেমন হবে?
{15:36} ওরে নির্বোধ, তুমি যে বীজ বপন কর, তার মৃত্যু না হলে কখনও তাতে জীবন সঞ্চারিত হয় না।
{15:37} যে দেহ উৎপন্ন হবে তুমি তা বপন কর না, তুমি বপন করর গম কিম্বা অন্য কোন শস্যের বীজ মাত্র।
{15:38} ঈশ্বর সেটিকে আপন ইচ্ছানুযায়ী রূপ দেন। প্রত্যেক জাতের বীজকে তার নিজস্ব রূপ তিনি দান করেন।
{15:39} সব দেহ এক প্রকারের নয়। মানুষের দেহ একপ্রকার। পশুর দেহ অন্য প্রকার, আবার পাখি ও মাছের দেহ আর একপ্রকার।
{15:40} স্বর্গীয় ও পার্থিব উভয় প্রকারের দেহ আছে। স্বর্গীয় দেহের কান্তি একপ্রকার, পার্থিব দেহের কান্তি অন্যপ্রকার।
{15:41} সূর্যের দ্যুতি একপ্রকার, চন্দ্রের অন্যপ্রকার, নক্ষত্ররাজির দ্যুতিও ভিন্ন প্রকার। নক্ষত্রের সঙ্গে নক্ষত্রের দীপ্তির পার্থক্য আছে।
{15:42} মৃতদেহের পুনরুত্থান সম্পর্কেও একথা প্রযোজ্য। যা সমাহিত করা হয়, তা নশ্বর। পুনরুত্থিত হলে তা হবে অবিনশ্বর।
{15:43} অনাদরে যা সমাহিত হয়, গৌরবমণ্ডিত হয়ে তা পুনরুত্থিত হয়। যা সমাহিত করা হয় তা দুর্বল, কিন্তু যা পুনরুত্থিত হয় তা শক্তিমান।
{15:44} সমাধিস্থ করা হয় জৈব দেহ, কিন্তু উত্থাপিত হয় আত্মিক দেহ। জৈব দেহ যেমন আছে তেমনি আত্মিক দেহও আছে।
{15:45} শাস্ত্রে লেখা আছে, ‘প্রথম মানব আদম জীবন্ত প্রাণীরূপে সৃষ্ট হলেন’। কিন্তু শেষের ‘আদম’ হলেন জীবনদায়ী আত্মা।
{15:46} আত্মিক বিষয় প্রথম নয়, জৈব বিষয়ই প্রথম, তারপর আসে আত্মিক বিষয়।
{15:47} প্রথম মানব ধরণীরর দূলি থেকে উৎপন্ন, দ্বিতীয় মানব স্বর্গ থেকে অবতীর্ণ।
{15:48} পার্থিব সব মানব সেই ধূলিজাত মানবের মত, আর স্বর্গীয় সত্তা লাভ করেছে যারা, তারা সেই স্বর্গীয় মানবের মত।
{15:49} আমরা যেমন সেই ধূলিজাত মানবের প্রতিরূপ ধারণ করেছি, তেমনি সেই স্বর্গীয় মানবের সাদৃশ্যেও রূপায়িত হব।
{15:50} বন্ধুগণ, আমি এ কথাই বলতে চাই যে রক্তমাংসের দেহে ঐশরাজ্যের অধিকারী হওয়া যায় না। নশ্বর বস্তু কখনও অবিনশ্বরতা লাভ করতে পারে না।
{15:51} আমি একটি নিগূঢ়তত্ত্ব তোমাদের জানাচ্ছি, আমাদের সকলেরই মৃত্যু হবে না কিন্তু সকলেই হব রূপান্তরিত।
{15:52} মুহূর্তে, চোখের পলকে, শেষ তূরীধ্বনি হওয়ার সঙ্গে সঙ্গে এই ঘটনা ঘটবে। যখন তূরীধ্বনি হবে, মৃতেরা পুনরুত্থিত হবে, লাভ করবে অবিনশ্বরতা এবং আমরা হব রূপান্তরিত।
{15:53} কারণ এই নশ্বর সত্তাকে অবিনশ্বরতা ধারণ করতে হবে, এই মরদেহকে অমরতায় মণ্ডিত হতে হবে।
{15:54} এই নশ্বর সত্তা যখন অবিনশ্বরতা লাভ করবে, এই মরদেহ যখন অমরতায় মণ্ডিত হবে, তখনই পূর্ণ হবে শাস্ত্রের এই বাণী: ‘মৃত্যু হল পরাভূত, বিজয় হল সম্পূর্ণ’।
{15:55} মৃত্যু তোমায় জয় কোথায়? মৃত্যু তোমার হুল কোথায়?
{15:56} পাপ থেকে উদ্ভূত হয় বিধ্বংসী শক্তি এবং এই পাপ শক্তি পায় বিধান থেকে।
{15:57} কিন্তু ঈশ্বরকে ধন্যবাদ দিই, তিনিই প্রভু যীশু খ্রীষ্টের মাধ্যমে আমাদের জয়ী করেন।
{15:58} অতএব প্রিয় বন্ধুগণ, তোমরা দৃঢ়প্রতিষ্ঠ হও, অবিচল থাক, প্রভুর কাজে সর্বদা তৎপর হও। তোমরা একথা জান যে প্রভুর জন্য তোমাদের পরিশ্রম কখনও নিষ্ফল হবে না।
{i16:1} অর্থ সাহায্যের আবেদন
{16:1} খ্রীষ্ট ভক্তদের জন্য অর্থসাহায্য সম্পর্কে আমার বক্তব্য, আমি গালাতিয়া প্রদেশের মণ্ডলীগুলিকে যে নির্দেশ দিয়েছি তোমরা সেই নির্দেশ পালন কর।
{16:2} সপ্তাহের প্রথম দিনে তোমরা নিজেদের উপার্জন থেকে কিছু অর্থ পৃথক করে সঞ্চয় করে রাখ। তাহলে আমি যখন যাব তখন তোমাদের আর অর্থ সংগ্র করতে হবে না।
{16:3} আমি যখন যাব তোমরা যাদের উপযুক্ত মনে করবে তাদের হাতে চিঠি দিয়ে আমি তোমাদের দান জেরুশালেমে পাঠিয়ে দেব।
{16:4} যদি আমারও যাওয়া প্রয়োজন মনে হয় তাহলে আমার সঙ্গেই তারা যাবে।
{i16:5} পরিকল্পনা ও অভিনন্দন
{16:5} ম্যাসিডোনিযা পরিক্রমা শেষ করে আমি তোমাদের কাছে যাব। কারণ আমি ম্যাসিডোনিয়া পরিভ্রমণ করতে চাই।
{16:6} আমি হয়তো তোমাদের কাছে কিছুদিন থাকব, হয়তো শীতকালটাও কাটাব, তারপরে আমি যেখানে যেতে চাইব সেখানে যাওয়ার ব্যাপারে তোমরা আমাকে সাহায্য করতে পারবে।
{16:7} আমি এবার যাওয়ার পথে তোমাদের সঙ্গে মাত্র কিছুক্ষণের জন্য দেখাসাক্ষাৎ করতে চাই না। আমি আশা করছি, প্রভু যদি সুযোগ দেন তাহলে এবার আমি তোমাদের সঙ্গে বেশ কিছুদিন থাকব।
{16:8} তবে পঞ্চাশত্তমীর পর্ব পর্যন্ত আমি ইফিসাসেই থাকব।
{16:9} কারণ এখানে অনেকের বিরোধিতা সত্ত্বেও আমার সামনে খুলে গেছে একটি বিরাট কাজের মহৎ সুযোগ। কাজটি হবে অত্যন্ত ফলপ্রসূ।
{16:10} তিমথি যদি তোমাদের ওখানে যায় তাহলে দেখ যেন সে নিশ্চিন্তে তোমাদের সঙ্গে থাকতে পারে, কারণ আমার মত সেও প্রভুর কাজ করছে।
{16:11} কেউ যেন তাকে তুচ্ছ মনে না করে। আমার কাছে আসার পথে তাকে শান্তিতে বিদায় দিও কারণ বিশ্বাসী ভ্রাতাদের সঙ্গে আমিও তার জন্য অপেক্ষা করছি।
{16:12} ভ্রাতা আপল্লো সম্পর্কে জানতে চাই যে আমি তাঁকে অনেক অনুরোধ করেছিলাম যেন তিনি আমাদের অড়্যান্য ভাইদের সঙ্গে তোমাদের কাছে যান, কিন্তু তিনি এখন যেতে কিছুতেই রাজি হলেন না। পরে সুযোগ হলে যাবেন।
{16:13} তোমরা সজাগ থাক, বিশ্বাসে অটল থাক, সাহসী ও শক্তিমান হও।
{16:14} তোমরা য কিছু কর, সবই প্রীতিপূর্ণভাবে কর।
{16:15} বন্ধুগণ, তোমরা জান যে, স্তেফানার পরিবারবর্গ আখায়া প্রদেশের প্রথম খ্রীষ্টান। তারা খ্রীষ্টভক্তদের সেবায় আত্মনিয়োগ করেছে।
{16:16} আমার একান্ত অনুরোধ তোমরা এই ধরণের লোকদের এবং যাঁরা তাঁদের সহকারী ও কঠোর পরিশ্রম করেছেন তাঁদের বাধ্য থেক।
{16:17} স্তেফানা, ফর্তুনাত এবং আখায়িক এখানে আসায় আমি খুবই আনন্দিত হয়েছি। তোমাদের অবর্তমানে তাঁরা তোমাদের অভাব পূরণ করেছেন।
{16:18} তাঁরা নিঃসন্দেহে আমার এবং তোমাদের সকলকেই অনুপ্রাণিত করেছেন। এই ধরণের লোকদের যথাযোগ্য স্বীকৃতি দেওয়া উচিত।
{16:19} এশিয়া প্রদেশের মণ্ডলীগুলি তোমাদের অভিনন্দন জানাচ্ছে। আকিলা, প্রিস্কা এবং তাদের গৃহে যারা মিলিত হয় তারা সকলে প্রভুর নামে তোমাদের বিশেষ অভনন্দন জানাচ্ছেন।
{16:20} বিশ্বাসী ভাই-বোনেরা সকলে তোমাদের অভিনন্দন জানাচ্ছেন। তোমরা পবিত্র চুম্বন দ্বারা পরস্পরকে অভিনন্দিত কর।
{16:21} আমি স্বহস্তে তোমাদের এই পত্র লিখছি। তোমরা আমার অভিনন্দন গ্রহণ কর।
{16:22} কেউ যদি প্রভুকে ভাল না বাসে, সে হোক অভিশপ্ত। প্রভু সত্বর এস*।
{16:23} প্রভু যীশুর অনুগ্রহ ঘিরে রাখুক তোমাদের।
{16:24} খ্রীষ্ট যীশুর নামে তোমরা সকলে আমার স্নেহাশিস নিও। — পৌল।
