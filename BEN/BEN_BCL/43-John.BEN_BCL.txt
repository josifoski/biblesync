{i1:1} দেহায়িত বাক্
{1:1} সৃষ্টির পূর্বেই ছিলেন বাক্। ঈশ্বরের সঙ্গেই বাক্ ছিলেন বিরাজমান। বাক্ ও ঈশ্বর ছিলেন অভিন্নসত্তা।
{1:2} আদিতে তিনিই ছিলেন ঈশ্বরের সঙ্গে।
{1:3} সর্ববস্তু তাঁর মাধ্যমে সৃষ্ট। এমন কিছুর অস্তিত্ব নেই যা তাঁর মাধ্যমে হয়নি সম্ভব।
{1:4} সমগ্র সৃষ্টির জীবন ছিল তাঁরই মধ্যে নিহিত, আর সেই জীবনই ছিল মানুষের কাছে ঈশ্বরের দেওয়া জ্যোতি।
{1:5} সেই জ্যোতি তমসার মাঝে দীপ্যমান। তমসা তাকে গ্রাস করতে পারেনি।
{1:6} ঈশ্বরপ্রেরিত এক ব্যক্তির হল আবির্ভাব, তাঁর নাম যোহন।
{1:7} সেই জ্যোতির বিষয়ে সাক্ষ্যদান করতে তিনি এলেন যেন সকলের মধ্যে এই সাক্ষ্য সৃষ্টি করে বিশ্বাস।
{1:8} তিনি নিজে সেই জ্যোতি ছিলেন না কিন্তু জ্যোতির বিষয়ে সাক্ষ্য দান করতেই হয়েছিল তাঁর আগমন।
{1:9} প্রকৃত যে জ্যোতি সর্বমানবকে করে আলোকদান, এ জগতে তাঁর প্রকাশ ছিল প্রত্যাসন্ন।
{1:10} এ জগতেই ছিলেন তিনি। যদিও তাঁরই মাধ্যমে সৃষ্ট হয়েছিল এই বিশ্বচরাচর কিন্তু এ জগত জানত না তাঁর পরিচয়।
{1:11} স্বরাজ্যে তিনি এলেন কিন্তু যারা তাঁর আপনজন তারাই বরণ করল না তাঁকে।
{1:12} কিন্তু যারা তাঁকে বরণ করল, বিশ্বাসে গ্রহণ করল তাঁকে, তাদেরই দিলেন তিনি ঈশ্বরের পুত্র হওয়ার অধিকার।
{1:13} তারা শোণিত সূত্রে নয়, জৈব বাসনায় নয়, মানবিক ইচ্ছাক্রমেও নয়, কিন্তু তাঁরা ঈশ্বর থেকেই জাত।
{1:14} সেই বাক্ দেহ ধারণ করলেন। আমাদেরই মাঝে করলেন বসতি। আমরা প্রত্যক্ষ করলাম তাঁর মহিমা, পিতার অনন্য পুত্রের মহিমা-যা করুণা ও সত্যে মণ্ডিত।
{1:15} যোহন তাঁরই সম্পর্কে করলেন উদাত্ত ঘোষণা: ইনিই সেই ব্যক্তি, এঁরই সম্পর্কে আমি বলেছিলাম: আমার পরে যিনি আসছেন। তিনি আমার অগ্রগণ্য। কারণ আমার আগে থেকেই তিনি বিদ্যমান।
{1:16} তাঁর পূর্ণতার ভাণ্ডার থেকে আমরা সকলেই পেয়েছি নিরবচ্ছিন্ন করুণাধারা।
{1:17} মোশির মাধ্যমে প্রদত্ত হয়েছিল শাস্ত্রীয় বিধান কিন্তু যীশু খ্রীষ্টের মাধ্যমে বিতরিত হল অনুগ্রহ ও সত্য।
{1:18} ঈশ্বরকে কখনও কেউ প্রত্যক্ষ করেনি কিন্তু ঈশ্বরের অনন্য পুত্র পিতার বক্ষলগ্ন যিনি, তিনিই তাঁকে করেছেন অভিব্যক্ত।
{i1:19} বাপ্তিষ্মদাতা যোহনের সাক্ষ্য ( মার্ক 3:1-12 ; মার্ক 1:1-8 ; লুক 3:1-18 )
{1:19} জেরুশালেমের ইহুদী সমাজের পক্ষ থেকে পুরোহিত ও লেবীয়দের একটি প্রতিনিধি দলকে যোহনের কাছে পাঠিয়ে জিজ্ঞাসা করা হল,
{1:20} তিনি কে? এ বিষয়ে যোহন নীরব রইলেন না, বরং সুস্পষ্টভাবে তাঁর সাক্ষ্য ঘোষণা করে বললেন, আমি খ্রীষ্ট নই।
{1:21} তারা জিজ্ঞাসা করল, তাহলে কে আপনি? আপনি কি এলিয়? তিনি উত্তর দিলেন না, আমি এলিয় নই। তারা তখন জিজ্ঞাসা করল, আপনি কি সেই প্রত্যাশিত নবী? তিনি বললেন, না।
{1:22} তারা তাঁকে বলল, তাহলে আমাদের বলুন, কে আপনি? যাঁরা আমাদের পাঠিয়েছেন, তাঁদের কাছে আমাদের এর উত্তর নিয়ে যেতে হবে। আপনার নিজের সম্বন্ধে আপনার কি বক্তব্য?
{1:23} যোহন নবী যিশাইয়র উক্তি দিয়ে তাদের উত্তর দিলেন, আমি হচ্ছি সেই কন্ঠস্বর যা মরুপ্রান্তরে ঘোষণা করছেঃ সরল করে দাও প্রভুর আগমনের পথ।
{1:24} ফরিশীরাও কয়েকজন দূত পাঠিয়েছিল তাঁর কাছে।
{1:25} তারা তাঁকে জিজ্ঞাসা করল, আপনি যদি খ্রীষ্ট না হন, যদি এলিয় বা সেই প্রত্যাশিত নবী না হন, তাহলে কেন আপনি বাপ্তিষ্ম দিচ্ছেন?
{1:26} যোহন তাদের উত্তর দিলেন, আমি জলে বাপ্তিষ্ম দিচ্ছি। কিন্তু যিনি আমার পরে আসছেন,
{1:27} তিনি তোমাদেরই মাঝে আছেন, তাঁকে তোমরা চেন না। আমি তাঁর পাদুকাবন্ধন খোলারও যোগ্য নই।
{1:28} বেথানিতে, যর্ডনের তীরে যেখানে যোহন বাপ্তিষ্ম দিচ্ছিলেন, সেখানে এই সমস্ত ঘটনা ঘটেছিল।
{i1:29} ঈশ্বরের মেষশাবক
{1:29} পরের দিন যোহন যীশুকে তাঁর কাছে আসতে দেখে বললেন, ঐ দেখ ঈশ্বরের মেষশাবক, যিনি জগতের পাপরাশি হরণ করেন।
{1:30} ইনিই সেই ব্যক্তি। এঁর সম্বন্ধে আমি বলেছিলাম: ‘আমার পরে যিনি আসছেন, তিনি আমার চেয়ে মহান’। তিনি আমার জন্মের পূর্ব থেকেই বিদ্যমান।
{1:31} আমি নিজেও তাঁকে জানতাম না, তিনি কে। কিন্তু এখন আমি জলে বাপ্তিষ্ম দান করছি যেন ইসরায়েল জাতির কাছে ব্যক্ত হয় তাঁর পরিচয়। এই জন্যই আমার আগমন।
{1:32} যোহন আরও সাক্ষ্য দিলেন, আমি দেখলাম, পবিত্র আত্মা কপোতের মত স্বর্গ থেকে নেমে এসে তাঁর উপর অধিষ্ঠান করলেন।
{1:33} আমি তখনও তাঁকে চিনতাম না কিন্তু যিনি আমাকে জলে বাপ্তিষ্ম দিতে পাঠিয়েছেন, তিনিই আমাকে বলেছেন যে, পবিত্র আত্মাকে যাঁর উপর অবতরণ করতে দেখবে, জেনো, তিনিই বাপ্তিষ্মদান করবেন পবিত্র আত্মায়।
{1:34} আমি তাঁকে দেখেছি এবং আমার সাক্ষ্য এই: ইনিই ঈশ্বরের পুত্র।
{i1:35} যীশুর প্রথম শিষ্যদল
{1:35} পরের দিন যোহন তাঁর দুজন শিষ্যের সঙ্গে দাঁড়িয়েছিলেন।
{1:36} সেখান দিয়ে যীশুকে যেতে দেখে তিনি বললেন, ঐ দেখ, ঈশ্বরের মেষশাবক।
{1:37} তাঁর শিষ্য দুজন তাঁর এই কথা শুনে যীশুর অনুসরণ করলেন।
{1:38} যীশু পিছন ফিরে তাঁদের আসতে দেখে জিজ্ঞাসা করলেন, তোমরা কিসের সন্ধান করছ? তাঁরা বললেন, কোথায় আপনি থাকেন গুরুদেব?
{1:39} তিনি বললেন, এস, দেখত পাবে। তাঁরা তাঁর সঙ্গে গিয়ে দেখলেন তিনি কোথায় থাকেন এবং সেইদিন তাঁর সঙ্গেই কাটালেন। তখন প্রায় বেলা চারটে।
{1:40} যোহনের কথা শুনে যে দুজন যীশুর অনুসরণ করেছিলেন, তাঁদের মধ্যে একজন ছিলেন শিমোন পিতরের ভাই আন্দ্রিয়। তাঁর ভাই শিমোনের সঙ্গে দেখা হতেই তিনি তাঁকে বললেন,
{1:41} আমরা মশীহের দেখা পেয়েছি। (এর অর্থ গ্রীক ভাষায় খ্রীষ্ট।)
{1:42} তিনি শিমোনকে নিয়ে এলেন যীশুর কাছে। যীশু তাঁর দিকে চেয়ে বললেন, তুমি যোহনের পুত্র শিমোন, তোমার নাম হবে কৈফা (অর্থাৎ পাথর)।
{i1:43} ফিলিপ ও নথনেলের প্রতি আহ্বান
{1:43} পরের দিন যীশু গালীল প্রদেশে যাওয়া ঠিক করলেন। সেখানে ফিলিপের সঙ্গে তাঁর দেখা হল। যীশু তাঁকে বললেন, আমার অনুগামী হও।
{1:44} ফিলিপ ছিলেন বেথসৈদা শহরের লোক। এই শহরে পিতর ও আন্দ্রিয়ও বাস করতেন।
{1:45} নথনেলের সঙ্গে ফিলিপের দেখা হলে ফিলিপ তাঁকে বললেন, বিধানশাস্ত্রে মোশি যাঁর কথা লিখে গেছেন এবং নবীরাও যাঁর কথা লিখে গেছেন এবং নবীরাও যাঁর কথা লিখে গেছেন, আমরা তাঁর দেখা পেয়েছি। ইনি নাসরত নিবাসী যীশু, যোষেফের পুত্র।
{1:46} নথনেল তাঁকে জিজ্ঞাসা করলেন, নাসরত থেকে কি ভাল কিছুর উদ্ভব হওয়া সম্ভব? ফিলিপ বললেন, এস, দেখে যাও।
{1:47} যীশু নথনেলকে তাঁর কাছে আসতে দেখে বললেন, এই দেখ একজন প্রকৃত ইসরায়েলী যার মধ্যে কোন কপটতা নেই।
{1:48} নথনেল তাঁকে জিজ্ঞাসা করলেন, আপনি আমাকে কি করে চিনলেন? যীশু বললেন, ফিলিপ তোমার ডাকার আগে তুমি যখন ডুমুর গাছের তলায় ছিলে, আমি তখনই তোমাকে দেখেছিলাম।
{1:49} নথনেল তাঁকে বললেন, গুরুদেব, আপনি ঈশ্বরের পুত্র, আপনিই ইসরায়েলের রাজা।
{1:50} যীশু তাঁকে বললেন, ডুমুর গাছের তলায় আমি তোমাকে দেখেছি-এ কথা বললাম বলেই কি তুমি বিশ্বাস করলে? এর চেয়েও মহৎ অনেক কিছুই তুমি দেখবে।
{1:51} তিনি আরও বললেন, আমি তোমাদের সত্যিই বলছি, তোমরা দেখবে স্বর্গ উন্মুক্ত হয়ে গেছে এবং ঈশ্বরের দূতেরা মানবপুত্রের কাছে আসা যাওয়া করছেন।
{i2:1} কান্না নগরে বিবাহ উৎসব
{2:1} এরপর তৃতীয় দিনে গালীল প্রদেশের কান্না নগরে ছিল এক বিবাহ উৎসব। যীশুর জননী সেখানে ছিলেন এবং
{2:2} শিষ্যসহ যীশুও নিমন্ত্রিত হয়েছিলেন।
{2:3} ভোজের সময় সমস্ত দ্রাক্ষারস শেষ হয়ে যাওয়ায় যীশুর জননী যীশুকে বললেন, এদের দ্রাক্ষারস ফুরিয়ে গেছে।
{2:4} যীশু তাঁকে বললেন, এ ব্যাপারে তোমার আমার কি করার আছে মা? আমার সময় এখনও আসে নি।
{2:5} যীশুর জননী তখন ভৃত্যদের বললেন, ইনি তোমাদের যা বলেন, তাই কর।
{2:6} কাছেই ছিল জল রাখার জন্য পাথরের ছটা জালা। এক একটা জালায় প্রায় একশো লিটার জল ধরত। ইহুদীদের ধর্মীয় রীতি অনুযায়ী শুচিকরণের জল ঐগুলিতে রাখা হত।
{2:7} যীশু ভৃত্যদের বললেন, এই জালাগুলোয় জল ভরে দাও। তারা সেগুলি কানায় কানায় ভর্তি করে দিল।
{2:8} যীশু বললেন, এবার ওটা থেকে কিছুটা তুলে নিয়ে উৎসবের কর্মকর্তাকে দাও গিয়ে। তারা তাই করল।
{2:9} দ্রাক্ষারসে পরিণত সেই জল কর্মকর্তা আস্বাদন করলেন। যে ভৃত্যেরা জল তুলেছিল তারা জানলেও কর্মকর্তা জানতেন না কোথা থেকে এল এই দ্রাক্ষারস,
{2:10} তাই তিনি বরকে ডেকে বললেন, সকলেই সবচেয়ে ভাল দ্রাক্ষারস আগে পরিবেশন করে। অতিথিরা পর্যাপ্ত পরিমাণে পান করলে পর সাধারণ দ্রাক্ষারস পরিবেশন করা হয়। আর তুমি এখনো পর্যন্ত উৎকৃষ্ট দ্রাক্ষারস রেখে দিয়েছ?
{2:11} গালীল প্রদেশের কান্না নগরে এটিই ছিল যীশুর ঐশীশক্তির প্রথম নিদর্শন। এতে তাঁর খ্যাতি প্রচারিত হল এবং এই ঘটনায় তাঁর উপরে শিষ্যদের বিশ্বাস দৃঢ় হল।
{2:12} এরপর যীশু তাঁর জননী, ভ্রাতা ও শিষ্যদের সঙ্গে কফরনাউম শহরে চলে গেলেন এবং সেখানে কয়েকদিন থাকলেন।
{i2:13} জেরুশালেম মন্দিরের দুর্নীতি সংস্কার ( মথি 21:12-13 ; মার্ক 11:15-17 ; লুক 19:45-46 )
{2:13} ইহুদীদের আগতপ্রায় তারণোৎসবে যোগ দিতে যীশু জেরুশালেমে গেলেন।
{2:14} মন্দিরে গিয়ে তিনি দেখলেন, সেখানে গরু, ভেড়া, পায়রা বেচাকেনা চলছে, অন্যদিকে চলছে মহাজনদের কারবার।
{2:15} যীশু তখন দড়ি দিয়ে একটা চাবুক তৈরী করে সেটা দিয়ে গরু, ভেড়া সমেত তাদের সকলকে মন্দির থেকে তাড়িয়ে দিলেন! মহাজনদের টেবিলগুলো উল্টে ফেলে তাদের টাকাকড়ি সব ছড়িয়ে দিলেন।
{2:16} যারা পায়রা বিক্রী করছিল তাদের বললেন, এখান থেকে সরিয়ে নিয়ে যাও এগুলো। আমার পিতার গৃহকে ব্যবসাক্ষেত্রে পরিণত করো না।
{2:17} যীশুর শিষ্যদের মনে পড়ল শাস্ত্রের কথা, ‘তোমরা মন্দিরের পরিচর্যার আকুল আগ্রহ আমায় করেছে অস্থির।’
{2:18} ইহুদী ধর্মগুরুরা তাঁকে জিজ্ঞাসা করলো, কোন অধিকারে তুমি এই কাজ করছ? কি তার নিদর্শন?
{2:19} যীশু তাঁদের বললেন, ধ্বংস কর এই মন্দির, আমি তিনদিনে এটি আবার গড়ে তুলব।
{2:20} ইহুদীরা বলল, এ মন্দির গড়তে ছেচল্লিশ বৎসর লেগেছে, আর তুমি কি না তিনদিনে এটিকে গড়ে তুলবে?
{2:21} যীশু কিন্তু নিজের দেহমন্দিরের কথাই বলেছিলেন।
{2:22} তাই যেদিন তিনি মৃত্যুলোক থেকে পুনরুত্থিত হয়েছিলেন, সেদিন তাঁর শিষ্যেরা স্মরণ করেছিলেন তাঁর এই বাণী। তার ফলে শাস্ত্রে ও তাঁর বাণীতে তাঁদের বিশ্বাস হয়েছিল দৃঢ়তর।
{2:23} তারণোৎসবের সময় যীশু যখন জেরুশালেমে তখন তাঁর ঐশী শক্তির পরিচায়ক অনেক কাজ দেখে বহুজন তাঁকে বিশ্বাস করল।
{2:24} কিন্তু তাদের এই বিশ্বাসে যীশুর আস্থা ছিল না
{2:25} কারণ তিনি সকলকে ভালভাবেই জানতেন। এ জন্য কারও সম্বন্ধে তাঁর সাক্ষ্য প্রমাণাদির দরকার ছিল না। মানুষের অন্তরের ভাব তিনি জানতেন।
{i3:1} নবজন্ম সম্বন্ধে নিকদিমের কাছে যীশুর শিক্ষা
{3:1} নিকদিম নামে ফরিশী সম্প্রদায়ের এক ব্যক্তি ছিলেন। তিনি ছিলেন ইহুদীদের জাতীয় পরিষদের সদস্য।
{3:2} তিনি একদিন রাত্রিবেলায় যীশুর কাছে এসে বললেন, গুরুদেব আমরা জানি, আপনি ঈশ্বরপ্রেরিত শিক্ষাগুরু। ঈশ্বর সহায় না থাকলে আপনার মত এরকম ঐশীশক্তির নিদর্শন কেউ দেখাতে পারে না।
{3:3} যীশু তাঁকে বললেন, আমি তোমাকে সত্যিই বলছি, নবজন্ম লাভ না হলে কেউ ঈশ্বরের রাজ্য দর্শন করতে পারে না।
{3:4} নিকদিম জিজ্ঞাসা করলেন, পরিণত বয়সে মানুষের পক্ষে আবার জন্মগ্রহণ করা কি সম্ভব? সে কি আবার জন্মের জন্য মাতৃগর্ভে প্রবেশ করতে পারে?
{3:5} যীশু উত্তর দিলেন, আমি সত্যি করে তোমাকে বলছি, জল ও আত্মা দ্বারা জাত না হলে কেউ ঈশ্বরের রাজ্যে প্রবেশ করতে পারে না।
{3:6} দেহ থেকে যা জাত দৈহিক এবং আত্মা থেকে যা জাত তা আত্মিক।
{3:7} তোমাদের অবশ্যই নবজন্ম লাভ করতে হবে-আমার এ কথায় বিস্মিত হয়ো না।
{3:8} বাতাস নিজের ইচ্ছা মতই বয়, তুমি তার শব্দ শুনতে পাও কিন্তু সে বাতাস কোথা থেকে আসে আর কোথায়ই বা যায় তুমি জান না। আত্মা থেকে জাত ব্যক্তি সেইরকম।
{3:9} নিকদিম জিজ্ঞাসা করলেন, কিন্তু এ কেমন করে সম্ভব?
{3:10} যীশু বললেন, তুমি না ইসরায়েলীদের গুরু, তুমি জান না এ কথা?
{3:11} আমি তোমায় সত্য বলছি, আমরা যা জানি সেই কথাই বলি এবং যা দেখি সেই সম্বন্ধেই সাক্ষ্য দিই, তা সত্ত্বেও তোমরা আমাদের সাক্ষ্য প্রত্যাখ্যান কর।
{3:12} পার্থিব বিষয় সম্বন্ধে আমার কথা যদি তোমরা বিশ্বাস করতে না পার তাহলে স্বর্গীয় বিষয়ে আমার কথা তোমরা কি করে বিশ্বাস করবে?
{3:13} যিনি স্বর্গলোক থেকে অবতীর্ণ হয়েছেন, একমাত্র সেই মানবপুত্র ব্যতীত কেউ কখনো স্বর্গলোকে উত্তীর্ণ হয় নি।
{3:14} মরুপ্রান্তরে মোশি যেমন সাপকে উচ্চে স্থাপন করেছিলেন, মানবপুত্রকেও সেইভাবে উচ্চে প্রতিষ্ঠিত করা হবে।
{3:15} যেন তাঁকে যারা বিশ্বাস করবে তারা সকলেই লাভ করে অনন্তজীবন।
{3:16} ঈশ্বর জগতকে এত ভালবেসেছিলেন যে তার জন্য তিনি দান করলেন তাঁর অনন্য পুত্রকে। যে তাঁকে বিশ্বাস করবে ক্ষয় নেই তার লাভ করবে সে অনন্ত জীবন।
{3:17} জগতের বিচারের জন্য নয় কিন্তু জগত যাতে উদ্ধার পায় তারই জন্য ঈশ্বর পাঠিয়েছেন তাঁর পুত্রকে।
{3:18} যে ব্যক্তি তাঁকে বিশ্বাস করেছেসে বিচারের সম্মুখীন হবে না। কিন্তু অবিশ্বাসী যে তার বিচার সম্পন্ন হয়ে গেছে। কারণ ঈশ্বরের অনন্য পুত্রকে সে বিশ্বাস করে নি।
{3:19} এই হচ্ছে বিচার: জ্যোতির্ময়ের হয়েছে আবির্ভাব কিন্তু মানুষের কাছে জ্যোতি অপেক্ষা তমসাই হয়েছে প্রিয়তর। কারণ তাদের কর্ম মন্দ।
{3:20} যারা মন্দ কাজ করে জ্যোতি বিদ্বেষী তারা, জ্যোতির সান্নিধ্যে তারা আসে না। তাহলে উদ্ঘাটিত হবে তাদের অপকর্মরাশি।
{3:21} সত্যের সাধক যারা জ্যোতির সান্নিধ্যে তারা আসে যেন ঈশ্বরের ইচ্ছা অনুসারে সাধিত তাদের সকল কর্ম যেন সেই জ্যোতির দ্বারা প্রকাশিত হয়।
{i3:22} যীশু ও বাপ্তিষ্মদাতা যোহন
{3:22} এরপর যীশু তাঁর শিষ্যদের নিয়ে যিহুদীয়া প্রদেশে চলে গেলেন। সেখানে কিছুদিন তাঁদের সঙ্গে থেকে বাপ্তিষ্ম দান করলেন।
{3:23} শালিমের কাছেই আয়নোন-এ যথেষ্ট জল থাকায় যোহনও সেখানে বাপ্তিষ্ম দাল করছিলেন। ক্রমাগত লোকেরা তাঁর কাছে বাপ্তিষ্ম গ্রহণ করছিল।
{3:24} (এ ঘটনা ঘটে যোহনের কারাগারে বন্দী হওয়ার আগে)
{3:25} শুদ্ধিকরণ সম্পর্কে যোহনের কয়েকজন শিষ্যের সঙ্গে ইহুদীদের তর্ক বাধে।
{3:26} তখন তাঁরা যোহনের কাছে এসে বললেন, গুরুদেব, নদীর ওপারে যিনি আপনার সঙ্গে ছিলেন, যাঁর সম্বন্ধে আপনি সাক্ষ্যদান করেছিলেন, তিনিও এখানে বাপ্তিষ্ম দান করছেন আর সবাই তাঁরই কাছে ভীড় করে যাচ্ছে।
{3:27} যোহন বললেন, ঈশ্বর না দিলে কোন মানুষ কিছু পায় না।
{3:28} তোমরাই আমার এ কথার সাক্ষী যে, আমি বলেছিলামং, আমি মশীহ নই। তাঁর অগ্রদূতরূপেই আমি প্রেরিত হয়েছি।
{3:29} বধূ যার পাশে থাকে সেই-ই হচ্ছে বর। বরের বন্ধু বরের পাশে দাঁড়িয়ে তার কথা শোনে আর আনন্দ উপভোগ করে। আজ আমিও সেই পরিপূর্ণ আনন্দ লাভ করেছি।
{3:30} এবার থেকে তাঁর মহত্ত্ব ক্রমে বৃদ্ধি পাবে আর আমার হবে ক্ষয়।
{i3:31} স্বর্গ থেকে যাঁর আগমন
{3:31} ঊর্ধ্বলোক থেকে যাঁর আগমন তিনিই সকলের ঊর্ধ্বে। পৃথিবী থেকে যার উদ্ভব সে পৃথিবীরই অধিবাসী, পার্থিব কথাই সে বলে। স্বর্গ থেকে যাঁর আগমন সবার উপরে তাঁর স্থান।
{3:32} সেখানে তিনি যা কিছু দেখেছেন ও শুনেছেন, তারই সাক্ষ্য তিনি দেন কিন্তু তাঁর সে কথা কেউ গ্রাহ্য করে না।
{3:33} তাঁর এই সাক্ষ্যকে গ্রাহ্য করার অর্থ এই যে, ঈশ্বর সত্যময়-একথা স্বীকার করা।
{3:34} ঈশ্বর যাঁকে প্রেরণ করেছেন, তিনি ঈশ্বরের বাক্যই উচ্চারণ করেন। কারণ ঈশ্বর তাঁকে তাঁর পবিত্র আত্মার অপরিমেয় আশীর্বাদ দান করেছেন।
{3:35} পিতা পুত্রকে ভালবাসেন এবং তাঁর হাতেই সব কিছুর কর্তৃত্ব সমর্পণ করেছেন।
{3:36} যে সেই পুত্রে বিশ্বাস অর্পণ করেছে, শাশ্বত জীবনে তারই অধিকার কিন্তু পুত্রের আনুগত্য যে স্বীকার করে নি, সেই জীবন লাভে সে হবে বঞ্চিত, ঈশ্বরের ক্রোধ নেমে আসায় তার উপর।
{i4:1} যীশু ও শমরীয়া নারী
{4:1} যীশু জানতে পারলেন যে ফরিশীরা শুনতে পেয়েছে, বাপ্তিষ্মদাতা যোহনের চেয়ে তিনি বেশি লোককে বাপ্তিষ্ম করছেন এবং শিষ্য করছেন।
{4:2} প্রকৃতপক্ষে শিষ্যেরাই বাপ্তিষ্মদাতা করতেন, যীশু কিন্তু স্বয়ং এ কাজ করতেন না।
{4:3} এ কথা শুনে তিনি যিহুদীয়া ত্যাগ করে আবার চলে গেলেন গালীল প্রদেশে
{4:4} শমরীয়া দেশের মধ্য দিয়ে যেতে হল তাঁকে।
{4:5} যাওয়ার পথে তিনি এলেন শমরীয়ার একটি শহরে, নাম সূকর। যাকোব তাঁর পুত্র যোষেফকে যে জমিটি দিয়েছিলেন, শহরটি তারই কাছে।
{4:6} সেখানে যাকোবের কূপ নামে আখ্যাত একটি কূপ ছিল। তখন প্রায় দুপুর। পথশ্রমে ক্লান্ত হয়ে যীশু কুয়োর পাড়ে বসলেন।
{4:7} তাঁর শিষ্যেরা গেলেন শহরে খাবার কিনতে। এমন সময় শমরীয়াবাসিনী এক
{4:8} নারী এল জল তুলতে। যীশু তাকে বললেন, আমাকে জল দাও।
{4:9} সেই নারী বলল, আপনি একজন ইহুদী। কেমন করে আপনি আমার মত একজন শমরীয়া নারীর কাছে জল চাইছেন? (ইহুদীদের কাছে শমরীয়াবাসীরা ছিল অস্পৃশ্য।)
{4:10} যীশু তাকে উত্তর দিলেন, যদি তুমি জানতে ঈশ্বরের দানের কথা এবং যদি জানতে কে তোমায় বলছেন ‘আমাকে জল দাও’, তাহলে তুমিই তাঁর কাছে জল চাইতে এবং তিনি তোমাকে জীবনবারি দান করতেন।
{4:11} সেই নারী তাঁকে বলল, মহাশয় আপনার তো কলসী নেই, আর কুয়োটিও গভীর। তাহলে কোথা থেকে আপনি জীবনবারি পাবেন?
{4:12} আপনি কি আমাদের পূর্বপুরুষ যাকোবের চেয়েও মহান? তিনিই আমাদের এই কূপ দান করেছেন। তিনি এবং তাঁর পুত্রেরাও এই কূপ থেকে জলপান করতেন এবং নিজেদের পশুপালকেও পান করাতেন।
{4:13} যীশু বললেন, এ জল যারা পান করবে, তাদের আবার পিপাসা পাবে
{4:14} কিন্তু আমি যে জল দেব তা যে পান করবে সে আর কখন তৃষ্ণার্ত হবে না। আমার দেওয়া জলে তার অন্তর থেকে উৎসারিত হবে অনন্ত জীবনের ধারা।
{4:15} সেই রমণী তখন যীশুকে বলল, মহাশয় তাহলে সেই জলই আমাকে দিন। আর যেন আমার পিপাসা না পায় আর জল তুলতেও এতদূর আসতে না হয়।
{4:16} যীশু তাকে বললেন, যাও, তোমার স্বামীকে ডেকে নিয়ে এস।
{4:17} সে বলল, আমার স্বামী নেই। যীশু বললেন, ঠিক কথাই বলেছ তুমি, তোমার স্বামী নেই।
{4:18} কারণ তোমার পাঁচজন স্বামী ছিল এবং এখন যার সঙ্গে তুমি বাস করছ, সে তোমার স্বামী নয়।
{4:19} সুতরাং তোমার কথাই সত্যি। সে বলল, আপনি তো দেখছি একজন সত্য দ্রষ্টা নবী।
{4:20} আমাদের পিতৃপুরুষেরা এই পাহাড়ের উপরে উপাসনা করতেন কিন্তু আপনারা, ইহুদীরা বলেন যে, জেরুশালেমের মন্দিরেই ঈশ্বরের উপাসনা করতে হবে।
{4:21} যীশু তাকে বললেন, ভদ্রে, বিশ্বাস কর আমার কথা, এমন এক দিন আসছে, যেদিন তোমার পিতার উপাসনা এই পর্বতেও করবে না, জেরুশালেমেও করবে না।
{4:22} তোমরা, শমরীয়েরা, যাঁকে উপাসনা কর তাঁকে জান না। কিন্তু আমরা যাঁকে উপাসনা করি তাঁকে জানি। তাই ইহুদীদের মধ্যে থেকেই আসবে পরিত্রাণ।
{4:23} কিন্তু এমন সময় আসছে, এমন কি এখনই সেই সময়, যখন প্রকৃত উপাসকেরা আত্মায় ও সত্যে পিতার উপাসনা করবে। পিতা এমন উপাসকেরই সন্ধান করেন।
{4:24} ঈশ্বর আত্মাস্বরূপ। তাঁর উপাসনা যারা করবে, আত্মায় ও সত্যেই তাদের উপাসনা করতে হবে। সেই নারী বলল, আমি জানি যে মশীহ আসছেন।
{4:25} তিনি এসে সব কিছুই আমাদের বুঝিয়ে দেবেন।
{4:26} যীশু তাকে বললেন, তোমার সঙ্গে কথা বলছি যে আমি, আমিই তিনি।
{4:27} এমন সময় তাঁর শিষ্যেরা ফিরে এলেন এবং একটি নারীর সঙ্গে তাঁকে কথা বলতে দেখে অবাক হয়ে গেলেন। তবু কেউ কিছু জিজ্ঞাসা করলেন না যে, আপনি কি চাইছেন? বা ওর সঙ্গে আপনি কেনই বা কথা বলছেন?
{4:28} সেই নারী তখন কলসী ফেলে রেখে শহরে চলে গেল এবং লোকদের বলতে লাগল,
{4:29} একজনকে দেখবে এস, আমি যা কিছু করেছি, সব তিনি বলে দিয়েছেন। বোধহয় ইনিই সেই মশীহ।
{4:30} শহরের সকলেই তখন যীশুর কাছে গেল।
{4:31} এই অবসরে শিষ্যেরা তাঁকে অনুরোধ করে বললেন, গুরুদেব, এবার কিছু মুখে দিন।
{4:32} কিন্তু তিনি তাঁদের বললেন, আমার কাছে এমন খাদ্য আছে, যার কথা তোমরা জান না।
{4:33} এ কথায় শিষ্যেরা নিজেদের মধ্যে বলতে লাগলেন, কেউ তাহলে ওঁকে খাবার নে দিয়েছে।
{4:34} যীশু তাঁদের বললেন, যিনি আমাকে পাঠিয়েছেন তাঁর ইচ্ছা পালন করা ও তাঁর কাজ সমাধা করাই হচ্ছে আমার আহার্য।
{4:35} তোমরাই তো বল, আর চার মাস পরে ফসল কাটার মরশুম আসছে। কিন্তু চেয়ে দেখ, তোমাদের আমি বলছি, মাঠের দিকে ভাল করে চেয়ে দেখ। ফসল এখনই পেকে গেছে, কাটার উপযুক্ত হয়েছে।
{4:36} ফসল যে কাটছে সে পাচ্ছে তার মজুরী, পাচ্ছে অনন্তজীবনের শস্যসম্ভার। যিনি বপন করেছেন এবং যে সংগ্রহ করেছে উভয়েই যেন আনন্দলাভ করতে পারে।
{4:37} এর দ্বারা এই প্রবচনের সত্যতা প্রমাণিত হচ্ছে যে, ‘একজন বোনে, আর একজন কাটে।’
{4:38} আমি তোমাদের এমন শস্য আহরণ করতে পাঠাচ্ছি, যার জন্য তোমার পরিশ্রম কর নি। পরিশ্রম করেছে অন্যজন, আর তোমরা যাচ্ছ তাদের পরিশ্রমের ফসল আহরণ করতে।
{4:39} ‘আমি যা কিছু করেছি সবই তিনি বলে দিয়েছেন,'-সেই নারীর এই সাক্ষ্যে শমরীয়া শহরের অনেক লোক তাঁকে বিশ্বাস করেছিল।
{4:40} তাই যীশুর কাছে এসে তারা তাঁকে তাদের সঙ্গে থাকতে অনুরোধ করল। যীশু সেখানে দুদিন থাকলেন।
{4:41} আরও অনেকে তাঁর বাণী শুনে তাঁর উপর বিশ্বাস স্থাপন করল।
{4:42} এবং সেই রমণীকে তারা বলল, তবে তোমার কথা শুনে আমরা যে বিশ্বাস করেছি, তা নয়, কিন্তু তাঁর বাণী আমরা নিজেরা শুনেছি এবং জেনেছি যে ইনি প্রকৃতই জগতের উদ্ধারকর্তা।
{i4:43} রাজকর্মচারীর বিশ্বাস
{4:43} দুদিন পর যীশু সেখান থেকে গালীল প্রদেশে চলে গেলেন।
{4:44} যীশু বলেছিলেন, কোন নবী স্বদেশে সম্মান পান না।
{4:45} গালীলে গিয়ে পৌঁছালে গালীলবাসীরা তাঁকে সম্বর্ধনা জানাল। কারণ তারণোৎসবের সময় তারা জেরুশালেমে গিয়েছিল এবং সেখানে যীশুর সমস্ত কার্যকলাপ দেখেছিল।
{4:46} যেখানে যীশু জলকে দ্রাক্ষারসে পরিণত করেছিলেন, গালীলের সেই কান্না নগরে তিনি আবার গেলেন। কফরনাউম-এ একজন রাজকর্মচারী থাকতেন। তাঁর ছেলে অসুখে ভুগছিল।
{4:47} যিহুদীয়া থেকে যীশু গালীল-এ এসেছেন শুনে তিনি যীশুর কাছে মিনতি জানালেন যেন যীশু তাঁর বাড়িতে গিয়ে তাঁর মুমূর্ষ পুত্রকে সুস্থ করেন।
{4:48} যীশু তাঁকে বললেন, ঐশীশক্তির নিদর্শন কিম্বা অদ্ভুত কিছু না দেখলে কি তোমরা বিশ্বাস করতে পার না? সেই রাজকর্মচারী তাঁকে অনুরোধ করে বললেন,
{4:49} গুরুদেব, আমার পুত্রের মৃত্যু হওয়ার আগে চলুন।
{4:50} যীশু তাঁকে বললেন, যাও তোমার পুত্রের মৃত্যু হবে না।
{4:51} যীশুর কথায় বিশ্বাস করে তিনি চলে গেলেন। বাড়িতে গিয়ে পৌঁছানোর আগেই তাঁর দাসেরা গিয়ে তাঁকে খবর দিল যে তাঁর ছেলে বেঁচে গেছে।
{4:52} তিনি তাদের জিজ্ঞাসা করলেন, কখন সে সুস্থ হল? তারা বলল, গতকাল, বেলা একটার পর তার জ্বর ছেনে গেছে।
{4:53} বালকটির পিতা মনে করে দেখলেন, ঠিক সেই সময়ই যীশু তাঁকে বলেছিলেন, ‘তোমার ছেলে বেঁচে যাবে।’ এরপর তিনি এবং তাঁর পরিবারের সকলে যীশুর উপর বিশ্বাস স্থাপন করলেন।
{4:54} যিহুদীয়া থেকে গালীল-এ আসার পর এইটিই হল যীশুর ঐশীশক্তির দ্বিতীয় নিদর্শন।
{i5:1} আটত্রিশ বছর রোগগ্রস্তের আরোগ্যলাভ
{5:1} এই ঘটনার পর ইহুদীদের কোন এক পর্ব উপলক্ষে যীশু গেলেন জেরুশালেমে।
{5:2} সেখানে মেষদ্বারের পাশে একটি পুকুর ছিল। পুকুরটির পাঁচটি ঘাট। হিব্রু ভাষায় এটিকে বলা হত বেথসাথা।
{5:3} ঐ বাঁধান ঘাটগুলিকে প্রচুর অসুস্থ, অন্ধ, খঞ্জ, পক্ষাঘাতগ্রস্ত মানুষ ভীড় করে শুয়ে থাকত। (পুকুরে জলকম্পনের অপেক্ষায় তারা থাকত।
{5:4} কারণ মাঝে মাঝে স্বর্গদূত নেমে এসে ঐ পুকুরের জলে আলোড়ন তুলতেন। এই আলোড়নের সময় প্রথমে যে জলে নামতে পারত, তার যে কোন রোগ থাক না কেন সে সুস্থ হয়ে যেত।)
{5:5} এদের মধ্যে একটি লোক ছিল, আটত্রিশ বছর ধরে রোগে পঙ্গু হয়ে ছিল।
{5:6} যীশু তাকে যখন দেখলেন এবং জানতে পারলেন যে বহুদিন ধরে সে অসুস্থ, তিনি তাকে জিজ্ঞাসা করলেন, তুমি কি সুস্থ হতে চাও?
{5:7} সে উত্তর দিল, মহাশয়, আমার কেউ নেই, যে জল নড়ে ওঠার সঙ্গে সঙ্গে আমায় পুকুরে নামিয়ে দেবে। আমি যেতে যেতেই আমার আগে কেউ না কেউ জলে নেমে পড়ে।
{5:8} যীশু তাকে বললেন, উঠে দাঁড়াও। তোমার বিছানা নিয়ে চলে যাও।
{5:9} সঙ্গে সঙ্গে লোকটি সুস্থ হয়ে গেল এবং নিজের বিছানা নিয়ে হাঁটতে আরম্ভ করল।
{5:10} সেদিন ছিল সাব্বাথ দিন। যে লোকটি সুস্থ হয়েছিল, তাকে ইহুদী নেতারা বলল, আজ সাব্বাথ দিন। আজ তোমার বিছানা বয়ে নিয়ে যাওয়া উচিত নয়।
{5:11} সে বলল, যিনি আমাকে সুস্থ করেছেন, তিনিই বলেছেন, ‘তোমার বিছানা নিয়ে চলে যাও’।
{5:12} তারা তাকে জিজ্ঞাসা করল, কে সেই ব্যক্তি, যে তোমাকে বিছানা নিয়ে চলে যেতে বলেছে?
{5:13} সেই লোকটি কিন্তু যীশুকে চিনত না এবং সেখানে খুব ভীড় থাকায় যীশুও সেখান থেকে সরে গিয়েছিলেন।
{5:14} কিছুক্ষণ পরে যীশু তাকে মন্দিরের মধ্যে দেখতে পেয়ে বললেন, এবার তুমি সুস্থ হয়েছ। পাপের পথ ত্যাগ কর নইলে তোমার অবস্থা আগের চেয়েও খারাপ হবে।
{5:15} লোকটি তখন ইহুদীদের কাছে গিয়ে বলল, যীশুই তাকে সুস্থ করেছেন।
{5:16} সাব্বাথ দিনে এ ধরণের কাজ করায় ইহুদীরা যীশুকে নানাভাবে নিগ্রহ করতে লাগল।
{5:17} কিন্তু যীশু তাদের বললেন, আমার পিতা সদাসর্বদা কর্মরত তাই আমিওকাজ করছি।
{5:18} এ কথায় ইহুদীরা তাঁকে হত্যা করার জন্য আরও দৃঢ়প্রতিজ্ঞ হয়ে উঠল। তিনি যে সাব্বাথ দিন ভঙ্গ করেছিলেন শুধু এজন্য নয়, তিনি ঈশ্বরকে নিজের পিতা বলে পরিচয় দিয়েছিলেন এবং নিজেকে ঈশ্বরের সমতুল্যরূপে দাবী করেছিলেন, এই ছিল তাঁর বিরুদ্ধে তাদের অভিযোগ।
{i5:19} পুত্রের ক্ষমতা ও বিচারের অধিকার
{5:19} এই অভিযোগের উত্তরে যীশু বললেন, সত্যি সত্যিই আমি তোমাদের বলছি যে, পুত্র নিজে থেকে কিছুই করতে পারেন না, পিতাকে যা করতে দেখেন, তাই-ই করেন তিনি। পিতা যা করেন, পুত্রও তাই করেন।
{5:20} কারণ পিতা পুত্রকে ভালবাসেন এবং তাঁর সমস্ত কর্মই তিনি তাঁর কাছে প্রকাশ করেন। এর চেয়েও আরও মহত্তর কর্ম তিনি তাঁর কাছে প্রকাশ করবেন, যা দেখে তোমরা বিস্ময়ে অভিভূত হয়ে যাবে।
{5:21} পিতা যেমন মৃতকে জীবন দান করেন, পুত্রও তেমনি যাকে ইচ্ছা তাকে জীবন দান করবেন।
{5:22} আরও বলি, পিতা কারও বিচার করেন না, বিচারের ভার সম্পূর্ণরূপে তিনি পুত্রকেই দান করেছেন।
{5:23} তাঁর ইচ্ছা এই যে, সকলে যেন পিতার মত পুত্রকেও সম্মান করে। পুত্রকে যে মান্য করবে না সে তাঁর প্রেরণ কর্তা পিতাকেও অমান্য করবে।
{5:24} একান্ত সত্য কথাই আমি বলছি যে, আমার কথা যে শুনবে, যিনি আমাকে প্রেরণ করেছেন তাঁর উপরে যে বিশ্বাস অর্পণ করবে সে লাভ করবে শাশ্বত জীবন। বিচারের সম্মুখীন সে হবে না। মৃত্যু থেকে সে উত্তীর্ণ হয়েছে জীবনে।
{5:25} সত্যিই আমি তোমাদের বলছি, সেই সময় আসছে, প্রকৃতপক্ষে এসে গেছে, যখন মৃতেরাও ঈশতনয়ের বাণী শুনবে, যারা শুনবে তারা সকলেই জীবনলাভ করবে।
{5:26} কারণ পিতা স্বয়ং যেমন জীবনের উৎস, তেমনি পুত্রকেও তিনি জীবনের উৎসস্বরূপ করেছেন।
{5:27} মানবপুত্ররূপে বিচারের অধিকারও তিনি তাঁকে দিয়েছেন।
{5:28} এতে আশ্চর্য হয়ো না কারণ সেই সময় আসছে যখন সমাধিশয্যায় শায়িত সকলে তাঁর কন্ঠস্বর শুনে বেরিয়ে আসবে বাইরে।
{5:29} যারা সৎকর্ম করেছে তাদের পুনরুত্থান হবে জীবনে উত্তরণের জন্য। আর যারা দুষ্কর্ম করেছে যারা পুনরুত্থিত হবে দণ্ডাজ্ঞার জন্য।
{5:30} আমি নিজে কিছুই করতে পারি না। যেমন প্রত্যাদেশ লাভ করি তেমনই আমি বিচার করি। আমার বিচার ন্যায্যা, কারণ আমি নিজের ইচ্ছা নয় কেবল যিনি আমাকে পাঠিয়েছেন তাঁরই ইচ্ছা পালন করি।
{5:31} আমি যদি নিজেই নিজের সম্বন্ধে সাক্ষ্য দিই তাহলে তা সত্য বলে স্বীকৃত হবে না।
{5:32} কিন্তু আমার আর একজন সাক্ষী আছেন। আমি জানি, আমা্র সম্বন্ধে তাঁর সাক্ষ্য সত্য।
{5:33} যোহনের কাছেও তোমরা লোক পাঠিয়েছিলে, তিনিও সত্য সাক্ষ্যই দিয়েছিলেন।
{5:34} মানুষের সাক্ষ্যের উপরেই যে আমি নির্ভর করি তা নয়। কিন্তু তোমরা যাতে উদ্ধার পাও সেইজন্যই এসব কথা আমি বলছি।
{5:35} যোহন ছিলেন দীপ্ত প্রদীপ শিষ্য। তাঁর উজ্জ্বল আলোকে তোমরা কিছুক্ষণ আনন্দ করতে চেয়েছিলে।
{5:36} কিন্তু যোহনের সাক্ষ্যের চেয়েও মহত্তর সাক্ষ্য আমার পক্ষে আছে। পিতা যে সমস্ত কাজের ভার আমার উপর অর্পণ করেছেন, যে সমস্ত কাজ আমি করছি তার দ্বারাই প্রমাণিত হচ্ছে যে আমি পিতারই প্রেরিত।
{5:37} প্রেরণ কর্তা পিতাই আমার সাক্ষী, যদিও তোমরা কোনদিন তাঁর কন্ঠস্বর শোননি না কখনও তাঁকে দেখনি।
{5:38} তাঁর বাণী তোমাদের অন্তরে স্থান পায়নি কারণ তাঁর প্রেরিত ব্যক্তিকে তোমরা বিশ্বাস কর নি।
{5:39} তোমরা অধ্যবসায় সহকারে শাস্ত্রপাঠ কর, মনে কর তার মধ্যেই পাবে অনন্ত জীবন। কিন্তু সেই শাস্ত্র আমারই সম্পর্কে সাক্ষ্য দিচ্ছে।
{5:40} অথচ জীবন লাভের জন্য তোমরা আমার কাছে আসতে চাও না।
{5:41} মানুষের দেওয়া গৌরবের প্রত্যাশী আমি নই।
{5:42} তোমাদের আমি চিনি। ঈশ্বর প্রেম তোমাদের অন্তরে নেই।
{5:43} আমি আমার পিতার দেওয়া অধিকার নিয়েই এসেছি, তোমরা আমাকে গ্রহণ করলে না। কিন্তু অন্য কেউ নিজের ক্ষমতায় যদি আসত তাহলে তোমরা তাকে গ্রহণ করতে।
{5:44} একমাত্র ঈশ্বরের কাছ থেকেই ক্ষমতা লাভ করা যায়। সেই ক্ষমতা লাভের চেষ্টা না করে যারা নিজেরাই পরস্পরের স্তুতিবাদে রত, তাদের তোমরা কি করে বিশ্বাস কর।
{5:45} এ কথা ভেবো না যে পিতার কাছে আমি তোমাদের নামে অভিযোগ করব। কিন্তু যাঁর উপরে তোমাদের ভরসা, সেই মোশিই তোমাদের অভিযুক্ত করবেন।
{5:46} মোশিকে যদি তোমরা বিশ্বাস করতে তাহলে আমাকেও বিশ্বাস করতে। কারণ শাস্ত্রে আমারই কথা তিনি লিখে গেছেন।
{5:47} তাঁর লিখিত বিধানে যদি তোমাদের আস্থা না থাকে তাহলে আমার কথাই বা তোমরা কি করে বিশ্বাস করবে?
{i6:1} পাঁচ হাজার লোকের ভোজ ( মথি 14:13-21 ; মার্ক 6:30-44 ; লুক 9:10-17 )
{6:1} তারপর যীশু গালীল সাগরের তীরে তিবিরিয়ায় চলে গেলেন।
{6:2} বিরাট এক জনতা তাঁকে অনুসরণ করল। অসুস্থদের সুস্থ করার ফলে যীশুর অলৌকিক ক্ষমতার পরিচয় তারা পেয়েছিল।
{6:3} পাহাড়ী এলাকায় গিয়ে যীশু তাঁর শিষ্যদের সঙ্গে এক জায়গায় বসলেন।
{6:4} ইহুদীদের তারণোৎসব তখন এসে পড়েছিল।
{6:5} চোখ তুলে তাকাতেই যীশু দেখতে পেলেন বিরাট এক জনতা তাঁর দিকে আসছে। তিনি তখন ফিলিপকে বললেনঃ এই সব লোককে খাওয়াবার জন্য বলো তো কোথা থেকে খাবার কেনা যায়?
{6:6} তবে তিনি যে কি করবেন তা তিনি আগেই ঠিক করে রেখেছিলেন, কিন্তু এ কথা তিনি বলেছিলেন, ফিলিপকে পরীক্ষা করার জন্য।
{6:7} ফিলিপ বললেন, অল্প করে দিলেও দুশো দীনারের খাবারে এদের সকলের কুলাবে না।
{6:8} শিমোন পিতরের ভাই আন্দ্রিয় ছিলেন যীশুর শিষ্যদের মধ্যে একজন। তিনি যীশুকে বললেন,
{6:9} এখানে একটি ছেলের কাছে যবের পাঁচখানা রুটি আর দুখানা ভাজা মাছ আছে কিন্তু এত লোকের পক্ষে এ কিছুই না।
{6:10} যীশু বললেন, সবাইকে বসিয়ে দাও। প্রচুর ঘাসে ঢাকা ছিল জায়গাটা। লোকেরা সব বসে পড়ল সেখানে। সেই জনতার মধ্যে পুরুষের সংখ্যাই ছিল পাঁচ হাজার।
{6:11} যীশু রুটিগুলি নিয়ে ঈশ্বরকে ধন্যবাদ দিলেন। তারপর উপবিষ্ট লোকদের মধ্যে সেগুলি পরিবেশন করার জন্য শিষ্যদের দিলেন। মাছের বেলাতেও তিনি তাই-ই করলেন। যে যত চাইল, পেল।
{6:12} যথেষ্ট পরিমাণে সকলের খাওয়া হলে যীশু তাঁর শিষ্যদের বললেন, এবার যা কিছু পড়ে আছে সব জড়ো কর যেন কিছুই নষ্ট না হয়। তাঁরা তখন সব জড়ো করলেন।
{6:13} লোকদের খাওয়াদাওয়ার পর পাঁচখানা যবের রুটি থেকে যে টুকরোগুলি বেঁচেছিল তাতে তাঁদের বারোটি ঝুড়ি ভরে গেল।
{6:14} যীশুর এই ঐশীশক্তির নিদর্শন দেখে লোকেরা বলল, নিশ্চয়ই ইনিই সেই নবী, জগতে যাঁর আবির্ভাব হবার কথা।
{6:15} লোকেরা জোর করে তাঁকে রাজপদে অভিষিক্ত করতে চায়-এ কথা বুঝতে পেরে আবার যীশু একাই পাহাড়ী অঞ্চলে চলে গেলেন।
{i6:16} উত্তাল সাগরবক্ষে যীশুর বিচরণ ( মথি 14:22-33 ; মার্ক 6:45-52 )
{6:16} সন্ধ্যা ঘনিয়ে এলে যীশুর শিষ্যেরা সাগরতীরে গেলেন।
{6:17} এবং কফরনাউমে যাবার জন্য একটি নৌকায় উঠে সাগর পাড়ি দিতে শুরু করলেন। ইতিমধ্যে অন্ধকার ছেয়ে গেছে কিন্তু যীশু তখনও তাঁদের সঙ্গে মিলিত হলেন না।
{6:18} প্রচণ্ড গতিতে তখন বাতাস বইছিল, সমুদ্রের অবস্থা ক্রমেই ভয়াল হয়ে উঠেছিল।
{6:19} নৌকা বেয়ে তাঁরা প্রায় তিনচার মাইল যেতেই দেখতে পেলেন যীশু সাগরজলের উপর দিয়ে হেঁটে আসছেন তাঁদের নৌকার দিকে। দেখে তাঁরা ভয়ে পেয়ে গেলেন।
{6:20} যীশু তাঁদের বললেনঃ ভয় নেই, এ আমি।
{6:21} তখন তাঁরা খুব খুশি হয়ে তাঁকে নৌকায় তুলে নিলেন এবং সঙ্গে সঙ্গেই তাঁরা যে জায়গায় যাচ্ছিলেন সেখানে পৌঁছে গেলেন।
{i6:22} যীশুই জীবনদায়ী খাদ্য
{6:22} সাগরের ওপারে যারা থেকে গিয়েছিল পরের দিন তারা সেখানে একটি মাত্র নৌকাই দেখেছিল। তারা জানত যে যীশু তাঁর শিষ্যদের সঙ্গে নিয়ে নৌকায় যান নি, শিষ্যেরা তাঁকে বাদ দিয়ে চলে গেছেন।
{6:23} প্রভুর আশিসপুত্র রুটি তারা যে জায়গায় বসে খেয়েছিল, তারই কাছে তিবিরিয়া থেকে নৌকা এসে ভিড়তে লাগল।
{6:24} জনতা যীশুকে বা তাঁর শিষ্যদের এর মধ্যে কোথাও দেখতে না পেয়ে তারা নিজেরাই ঐ নৌকাগুলিতে উঠে যীশুর খোঁজে কফরনাউমের দিকে চলল।
{6:25} সাগরের ওপারে গিয়ে তারা যীশুকে পেয়ে জিজ্ঞাসা করল, গুরুদেব কখন আপনি এখানে এলেন?
{6:26} যীশু বললেন অলৌকিক নির্দশন দেখেছিলে বলেই যে তোমরা আমার সন্ধানে এসেছ, তা নয়, প্রকৃত পক্ষে তৃপ্তি করে আহার করেছিলে বলেই এসেছ।
{6:27} নশ্বর খাদ্যের জন্য নয়, বরং অনন্তজীবনদায়ী অবিনশ্বর খাদ্যের জন্য পরিশ্রম কর। মানবপুত্র তোমাদের সেই খাদ্য দান করবেন। কারণ পিতা ঈশ্বর তাঁকেই সেই অধিকার দিয়েছেন।
{6:28} তারা তখন তাঁকে জিজ্ঞাসা করল, ঈশ্বরের কাজ করতে হলে আমাদের কি করতে হবে?
{6:29} যীশু বললেন, ঈশ্বরের কাজ করতে হলে তাঁর প্রেরিতপুরুষকে বিশ্বাস করতে হবে।
{6:30} তারা বলল, আপনাকে বিশ্বাস করার মত কি নিদর্শন আপনি আমাদের দেখাতে পারবেন? এমন কি কাজ আপনি করেছেন?
{6:31} শাস্ত্রে আছেঃ তিনি তাদের আহারের জন্য স্বর্গ থেকে খাদ্য দিয়েছিলেন-আমাদের পূর্বপুরুষেরা মরুপ্রান্তরে মান্না খেতে পেয়েছিলেন।
{6:32} যীশু বললেন, তাহলে বলি, প্রকৃত সত্য হচ্ছে এই-স্বর্গের সেই খাদ্য মোশি তোমাদের দেন নি, আমার পিতাই স্বর্গ থেকে তোমাদের প্রকৃত খাদ্য দেন।
{6:33} ঈশ্বর যে খাদ্য দেন তা স্বর্গ থেকে নেমে আসে এবং পৃথিবীতে জীবন সঞ্চার করে।
{6:34} তারা তাঁকে বলল, মহাশয়, সর্বদা এই খাদ্যই আমাদের দিন।
{6:35} যীশু তাদের বললেন, আমিই সেই জীবনদায়ী খাদ্য। যে আমার কাছে আসবে সে কখনও ক্ষুধার্ত হবে না। যে আমায় বিশ্বাস করবে, তৃষ্ণার্ত সে হবে না কখনও।
{6:36} কিন্তু আমি তোমাদের বলেছি তবু তোমরা আমাকে দেখেও বিশ্বাস কর নি।
{6:37} পিতা যাদের আমাকে দেন তারাই আমার কাছে আসে এবং যে আমার কাছে আসে তাকে আমি কখনও পরিত্যাগ করব না।
{6:38} স্বর্গ থেকে আমার আগমন আমার নিজের ইচ্ছাসিদ্ধির জন্য নয় কিন্তু যিনি আমাকে পাঠিয়েছেন তাঁরই ইচ্ছা পূরণের জন্য।
{6:39} তিনি যাদের আমাকে দিয়েছেন তাদের একজনকেও আমি যেন না হারাই, কিন্তু শেষের দিনে তাদের সকলকে পুনরুত্থিত করি, এই-ই তাঁর ইচ্ছা।
{6:40} আমার পিতার অভিপ্রায় এই যে ‘পুত্রের’ দিকে যে কেউ প্রত্যাশাভরে তাকাবে এবং তাঁকে বিশ্বাস করবে, সে-ই লাভ করবে শাশ্বত জীবন এবং আমি তাকে অন্তিম দিনে পুনরুত্থিত করব।
{6:41} ‘আমিই সেই খাদ্য, স্বর্গ থেকে যা নেমে এসেছে'-যীশুর এ কথায় ইহুদীদের মধ্যে অসন্তোষের গুঞ্জন শুরকু হয়ে গেল।
{6:42} তারা বলল, এ তো যোষেফের ছেলে। ওর বাবা মাকে আমরা চিনি। ও কি করে বলে যে ‘আমি স্বর্গ থেকে নেমে এসেছি?’
{6:43} যীশু বললেন, তোমরা এই আলোচনা থামাও।
{6:44} আমার প্রেরণকর্তা পিতা যাকে আকর্ষণ করেন সে-ই শুধু আমার কাছে আসতে পারে। অন্তিম দিনে আমি তাকে পুনরুত্থিত করব।
{6:45} নবীদের গ্রন্থে লেখা আছে ‘ঈশ্বরই তাদের সকলকে শিক্ষাদান করবেন।’ যারা পিতার কথা শুনেছে এবং তাঁর কাছে শিক্ষালাভ করেছে, তারাই আমার কাছে আসবে।
{6:46} আমি বলি না যে পিতাকে কেউ দেখেছে। পিতার কাছ থেকে যাঁর আগমন, একমাত্র তিনিই দেখেছেন পিতাকে।
{6:47} সত্যিই তোমাদের আমি বলছি, যে ব্যক্তি বিশ্বাস করে সে-ই লাভ করবে অনন্ত জীবন।
{6:48} আমিই জীবনদায়ী খাদ্য।
{6:49} তোমাদের পূর্বপুরুষেরা মরুপ্রান্তরে মান্না ভোজন করেছিল। তারা আজ মৃত।
{6:50} আমি বলছি স্বর্গ থেকে অবতীর্ণ সেই খাদ্যের কথা, যা ভোজন করলে কারও মৃত্যু হবে না।
{6:51} আমিই স্বর্গ থেকে অবতীর্ণ সেই জীবনদায়ী খাদ্য। এই খাদ্য যে গ্রহণ করবে সে হবে চিরজীবী। যে খাদ্য আমি দান করব, তা হল আমারই দেহ। জগদ্বাসীর জীবনলাভের জন্যই আমি এই দেহ দান করব।
{6:52} এ কথায় ইহুদীদের মধ্যে প্রচণ্ড বাকবিতণ্ডা শুরু হয়ে গেল। তারা বলতে লাগল, কি করে এই লোকটা বলে যে সে তার মাংস আমাদের খেতে দেবে?
{6:53} যীশু তখন বললেনঃ আমি তোমাদের সত্য বলছি, মানবপুত্রের দেহ যদি তোমরা না গ্রহণ কর এবং যদি পান না কর তাঁর রক্ত, তাহলে তোমাদের মধ্যে জীবনের কোন অস্তিত্ব থাকবে না।
{6:54} যে আমার দেহ ভোজন করে ও পান করে আমার রক্ত, সে লাভ করে অনন্ত জীবন এবং অন্তিম দিনে আমি তাকে করব পুনরুত্থিত।
{6:55} আমার দেহই প্রকৃত খাদ্য, প্রকৃত পানীয় আমার রক্ত।
{6:56} যে আমার দেহ ভোজন করে এবং পান করে আমার রক্ত সে নিরবচ্ছিন্নভাবে আমারই সত্তায় লীন হয়ে থাকে এবং আমি তার মধ্যে বিরাজিত থাকি।
{6:57} জীবনময় পিতা আমাকে পাঠিয়েছেন। পিতার জন্যই যেমন আমার জীবন ধারণ, ঠিক তেমনি যে আমায় খাদ্যরূপে গ্রহণ করবে সে আমারই জন্য জীবন ধারণ করবে।
{6:58} এ-ই হচ্ছে স্বর্গ থেকে অবতীর্ণ খাদ্য। আমাদের পিতৃপুরুষেরা যে খাদ্য গ্রহণ করেছিলেন, এ তা নয়। তাঁরা আজ মৃত কিন্তু এই খাদ্য যে গ্রহণ করবে সে লাভ করবে অনন্ত জীবন।
{6:59} কফরনাউমে ইহুদীদের সমাজভবনে উপদেশ দেবার সময় যীশু এই কথাগুলি বলছিলেন।
{i6:60} অনন্ত জীবনের বাণী
{6:60} যীশুর শিষ্যদের অনেকেই তাঁর এ কথা শুনে বলে উঠল, এ সব দুর্বোধ্য কথা। কার সাধ্য এর মর্ম বোঝে?
{6:61} যীশু বুঝতে পারলেন যে তাঁর শিষ্যেরা তাঁর কথায় বিক্ষুব্ধ হয়ে গুঞ্জন করছে। তিনি তাদের বললেন, এই কথাতেই তোমরা আঘাত পেলে?
{6:62} তাহলে মানবপুত্রকে তাঁর পূর্ববর্তীস্থানে প্রত্যাবর্তন করতে দেখলে কি করবে?
{6:63} একমাত্র ঈশ্বরের আত্মাই জীবনদায়ী। মানুষের শক্তির কোন সার্থকতা নেই। আমার মুখনিঃসৃত বাণীই একাধারে আত্মা ও জীবন।
{6:64} তবু তোমরা কেউ কেউ তা বিশ্বাস কর না। (কারা তাঁকে বিশ্বাস করে না এবং কে তাঁর সঙ্গে বিশ্বাসঘাতকতা করবে, সে কথা যীশু প্রথম থেকেই জানতেন।)
{6:65} তিনি বললেন, সেই জন্যই আমি তোমাদের বলছি, পিতার অনুগ্রহ ছাড়া কেউ আমার কাছে আসতে পারে না।
{6:66} এরপর যীশুর শিষ্যদের মধ্যে অনেকেই তাঁকে ত্যাগ করল, তাঁর সঙ্গে তারা আর মেলামেশা করত না।
{6:67} যীশু তখন তাঁর বারোজন শিষ্যকে জিজ্ঞাসা করবেন, তোমরাও কি আমাকে ত্যাগ করতে চাও?
{6:68} শিমোন পিতর বললেন, প্রভু কার কাছে আমরা যাব? আপনার কাছেই আছে শাশ্বতজীবনের বাণী।
{6:69} আমরা বিশ্বাস করি এবং জানি যে আপনিই ঈশ্বরের সেই পরম পবিত্র পুরুষ।
{6:70} যীশু বললেন, তোমাদের বারোজনকে আমিই মনোনীত করেছি, তাই না? কিন্তু তোমাদেরই মধ্যে রয়েছে একজন শয়তান।
{6:71} ইষ্করিয়তীয় শিমোনের পুত্র যিহুদার সম্বন্ধে তিনি বললেন, একথা। বারোজন শিষ্যের অন্যতম এই ব্যক্তিই যীশুর সঙ্গে বিশ্বাসঘাতকতা করেছিল।।
{i7:1} যীশু ও তাঁর ভ্রাতারা
{7:1} এরপর যীশু গালীল প্রদেশে পরিভ্রমণ করতে লাগলেন। ইহুদীরা যীশুকে হত্যা করার সুযোগ খুঁজছিল, তাই তিনি যিহুদীয়ায় যেতে চান নি।
{7:2} ইহুদীদের কুটিরবাস পর্ব তখন আসন্ন,
{7:3} তাই তাঁর ভাইয়েরা যীশুকে বলল, এখান থেকে তুমি যিহুদীয়ায় চলে যাও। তাহলে তুমি যে সমস্ত অলৌকিক কাজ করছ, তোমার শিষ্যেরাও তা দেখতে পাবে।
{7:4} সাধারণের কাছে পরিচিত হতে হলে কেউ মানুষের অগোচরে কাজ করে না। তুমি যদি সত্যিই এ সব মহৎ কাজ করতে চাও তাহলে নিজেকে প্রকাশ কর সবার সামনে।
{7:5} (প্রকৃতপক্ষে যীশুর ভাইয়েরাও যীশুকে বিশ্বাস করত না।)
{7:6} যীশু তাদের বললেন, আমার পক্ষে উপযুক্ত সময় এখনও আসেনি কিন্তু তোমাদের পক্ষে যে কোন সময়ই উপযুক্ত।
{7:7} জগত তোমাদের ঘৃণা করতে পারে না। কিন্তু আমাকে ঘৃণা করে কারণ তার পথ যে মন্দ, সে কথা আমি প্রকাশ করে দিই।
{7:8} তোমরা যাও পর্বে, আমি যাব না।
{7:9} আমার উপযুক্ত সময় এখনও আসেনি। এই বলে যীশু গালীলে থেকে গেলেন।
{i7:10} কুটিরবাস পর্ব
{7:10} যীশুর ভাইয়েরা উৎসবে চলে গেলে পর যীশুও সেখানে গেলেন-প্রকাশ্যে নয় গোপনে।
{7:11} পর্বের সময় ইহুদীরা যীশুকে খুঁজতে লাগল এবং জিজ্ঞাসা করতে লাগল, তিনি কোথায়?
{7:12} তাঁকে নিয়ে জনতার মধ্যে কানাকানি চলতে লাগল। কেউ কেউ বলল, তিনি একজন সৎ লোক। অন্যেরা বলল, না, উনি লোকদের বিপথে নিয়ে যাচ্ছেন।
{7:13} যাই হোক, ইহুদীদের ধর্মীয় নেতাদের ভয়ে তাঁর সম্বন্ধে প্রকাশ্যে কেউ কিছু বলল না।
{7:14} উৎসবের মাঝামাঝি সময়ে যীশু মন্দিরে গিয়ে উপদেশ দিতে আরম্ভ করলেন।
{7:15} ইহুদী ধর্মীয় নেতারা আশ্চর্য হয়ে গেল। বলল, যে কোনদিন কোন শিক্ষাদীক্ষা লাভ করে নি, তার এত জ্ঞান কি করে হল?
{7:16} যীশু তাদের বললেন, যে উপদেশ আমি তোমাদের দিচ্ছি তা আমার নিজস্ব কথা নয়, যিনি আমাকে পাঠিয়েছেন এ তাঁরই শিক্ষা।
{7:17} যে ঈশ্বরের ইচ্ছা পালন করতে চায় সে-ই বুঝবে যে আমার এই শিক্ষা ঈশ্বরের কাছ থেকে এসেছে না, এ শুধুমাত্র আমারই কথা।
{7:18} যে কেবল নিজেরই মতবাদ শিক্ষা দেয়, আত্মগৌরবই থাকে তার উদ্দেশ্য। কিন্তু প্রেরণকর্তার গৌরবই যার উদ্দেশ্য যে হয় সত্যনিষ্ঠ, তার মধ্যে কোন মিথ্যাচার থাকে না।
{7:19} মোশি কি তোমাদের অনুশাসন দান করেন নি? তবু তোমরা সেই অনুশাসন মেনে চল না। কেন তোমরা আমাকে হত্যা করতে চাইছ?
{7:20} জনতা উত্তর দিল, মন্দ আত্মা তোমার উপর ভর করেছে। কে তোমায় হত্যা করতে চায়?
{7:21} যীশু বললেন, একটি কাজ আমি করেছি তাতেই তোমরা সবাই আশ্চর্য হয়ে গেছ।
{7:22} কিন্তু ভেবে দেখ, মোশি তোমাদের সুন্নত সংস্কারের অনুশাসন দিয়েছিলেন, (যদিও সুন্নত প্রথা মোশির সময় থেকে নয়, তোমাদের পিতৃপুরুষদের সময় থেকেই প্রচলিত ছিল।) এবং তোমরা সাব্বাথ দিনে এই সুন্নতের অনুষ্ঠান করে থাক।
{7:23} মোশির অনুশাসন মান্য করার জন্য সাব্বাথ দিনে একটি বালকের সুন্নত করায় যদি বিধান ভঙ্গ না হয় তাহলে সাব্বাথ দিনে আমি একটি মানুষকে সুস্থ করেছি বলে কেন তোমরা আমার উপর এক ক্রুদ্ধ হয়েছ?
{7:24} বাইরের দিকটা দেখেই বিচার করো না, বিচারে ন্যায়নিষ্ঠ হও।
{i7:25} ইনিই কি মশীহ
{7:25} জেরুশালেমের কিছু লোক বলতে লাগল, এঁকেই না ওরা হত্যা করতে চেয়েছিল।
{7:26} এই তো উনি প্রকাশ্যেই কথা বলছেন অথচ তারা ওঁকে কিছুই বলছে না। তাহলে আমাদের সমাজপতিরা কি সত্যিই ওঁকে মশীহ বলে মেনে নিয়েছেন?
{7:27} অবশ্য আমরা জানি ইনি কোতা থেকে এসেছেন কিন্তু মশীহের আবির্ভাবের সময় কেউ জানতে পারবে না কোথা থেকে তাঁর আবির্ভাব হয়েছে।
{7:28} এ কথা শুনে যীশু মন্দিরে শিক্ষা দিতে দিতে উচ্চকন্ঠে বললেন, তোমরা আমাকে চেন এবং কোথা থেকে এসেছি তাও জান, এতে কোন সন্দেহ নেই। কিন্তু নিজের ইচ্ছায় আমি আসি নি। যিনি আমাকে প্রেরণ করেছেন, তিনি সত্যময়। তাঁকে তোমরা জান না।
{7:29} আমি তাঁকে জানি কারণ আমি তাঁর কাছ থেকেই এসেছি, তিনিই পাঠিয়েছেন আমাকে।
{7:30} এ কথায় তারা যীশুকে গ্রেপ্তার করবার চেষ্টা করল কিন্তু কেউ তাঁর গায়ে হাত দিতে পারল না কারণ তখনও তাঁর নির্ধারিত লগ্ন উপস্থিত হয় নি।
{7:31} জনতার অনেকেই তাঁকে বিশ্বাস করল। তারা বলল, মশীহ যখন আসবেন তখন তিনি কি এঁর চেয়েও বেশি ঐশীলক্ষণযুক্ত কাজ করবেন?
{7:32} ফরিশীরা যীশুর সম্বন্ধে লোকদের এসব কথা শুনতে পেল। তখন পুরোহিতদের নেতৃবৃন্দ ও ফরিশীরা যীশুকে গ্রেপ্তার করার জন্য মন্দিরের প্রহরীদল পাঠালেন।
{7:33} যীশু বললেন, আর অল্প কিছু দিন আমি তোমাদের সঙ্গে আছি। তারপর যিনি আমাকে পাঠিয়েছেন তাঁর কাছেই ফিরে যাবে।
{7:34} তোমরা তখন আমাকে খুঁজবে কিন্তু পাবে না। যেখানে আমি থাকব তোমরা সেখানে যেতে পার না।
{7:35} ইহুদী নেতারা বলতে লাগল, লোকটা এমন কোথায় যাবে যে আমরা ওকে খুঁজে পাব না? তাহলে কি ও গ্রীকদের এলাকায় গিয়ে গ্রীকদের মধ্যে ছড়িয়ে থাকা আমাদের স্বজাতিদের এবং গ্রীকদের উপদেশ দেবে?
{7:36} ‘তোমরা আমাকে খুঁজবে কিন্তু পাবে না কারণ আমি যেখানে থাকব সেখানে তোমরা যেতে পারবে না'-এ কথায় ও কি বুঝতে চায়?
{i7:37} জীবনদায়ী জলের উৎস
{7:37} উৎসবের শেষ এবং সবচেয়ে গুরুত্বপূর্ণ দিনটিতে যীশু সবার সামনে দাঁড়িয়ে উচ্চকন্ঠে বললেন, যদি কেউ তৃষ্ণার্ত হয় সে আমার কাছে এসে পান করুক।
{7:38} ‘আমার উপর যার বিশ্বাস আছে’ শাস্ত্রে লেখা আছে ‘তার অন্তরে উৎসারিত হবে জীবনদায়ী জলের স্রোত।’
{7:39} যীশু এ কথা পবিত্র আত্মা সম্বন্ধে বলেছিলেন। তাঁকে যারা বিশ্বাস করবে, পরে এই পবিত্র আত্মা তারা লাভ করবে। যীশু মহিমান্বিত হন নি বলে তখনও কেউ পবিত্র আত্মা লাভ করে নি।
{i7:40} জনতার মধ্যে মতভেদ
{7:40} যীশুর এই কথা শুনে জনতার মধ্যে কিছু লোক বলল, নিশ্চয়ই ইনি সেই প্রত্যাশিত নবী।
{7:41} অন্যেরা বলল, ইনিই সেই মশীহ। আবার কেউ বলল, মশীহের আবির্ভাব গালীল প্রদেশে কখনও হবে না।
{7:42} শাস্ত্রে বলা হয়েছে যে ‘দাউদের বংশে’ এবং দাউদ যে গ্রামে বাস করতেন সেই বেথলেহেমে খ্রীষ্টের আবির্ভাব হবে।
{7:43} এই ভাবে তাঁকে নিয়ে জনতার মধ্যে মতভেদ দেখা দিল।
{7:44} তাদের মধ্যে কিছু লোক যীশুকে গ্রেপ্তার করতে চেয়েছিল কিন্তু কেউ তাঁর গায়ে হাত দিতে পারল না।
{i7:45} ইহুদী নেতৃবৃন্দের অবিশ্বাস
{7:45} মন্দিরের প্রহরীদল প্রধান পুরোহিত ও ফরিশীদের কাছে ফিরে এলে তাঁরা তাদের জিজ্ঞাসা করলেন, কেন তাকে তোমরা নিয়ে এলে না?
{7:46} তারা বলল, ইনি যেভাবে কথা বলেন, কেউ কোনদিন সেভাবে কথা বলে নি।
{7:47} ফরিশীরা বললেন, তোমরাও বিভ্রান্ত হলে?
{7:48} আমাদের নেতৃবর্গ বা ফরিশীদের মধ্যে এমন একজনও কি আছেন যিনি তাঁকে বিশ্বাস করেছেন?
{7:49} কিন্তু ঐ অর্বাচীন জনতা মোশির অনুশাসন মানে না, ওরা অভিশপ্ত।
{7:50} নিকদিম ছিলেন ফরিশীদেরই মধ্যে একজন, (ইনি একবার যীশুর সঙ্গে দেখা করেছিলেন) তিনি তাঁদের বাধা দিয়ে জিজ্ঞাসা করলেন,
{7:51} কোনও ব্যক্তির সম্বন্ধে আসল ঘটনা না জেনে এবং তাকে কিছু জিজ্ঞাসাবাদ না করে দণ্ডদান কি আমাদের অনুশাসন সম্মত?
{7:52} তাঁরা তাঁকে ব্যঙ্গ করে বললেন, তুমিও কি গালীল দেশের লোক? শাস্ত্রপাঠ করে দেখ, গালীল দেশে কোন দিন কোন নবীর আবির্ভাব হয় নি।
{7:53} সবাই যে যার বাড়ি চলে গেল।
{8:1} যীশুও চলে গেলেন অলিভ পাহাড়ের দিকে। পরের দিন সকালবেলায় যীশু আবারল মন্দিরে এলেন।
{8:2} লোকেরা তাঁর চারিদিকে এসে জড়ো হল। যীশু এক জায়গায় বসে তাদের উপদেশ দিতে লাগলেন।
{8:3} এমন সময় শাস্ত্রবিদ এবং ফরিশীরা ব্যভিচারের দায়ে অভিযুক্ত এক নারীকে সেখানে নিয়ে এলেন।
{8:4} সবার মাঝখানে তাকে দাঁড় করিয়ে যীশুকে বললেন, গুরুদেব, এই নারী ব্যভিচারে রত অবস্থায় ধরা পড়েছে।
{8:5} মোশির অনুশাসনে এই ধরণের নারীদের প্রস্তরাঘাতে বধ করার নির্দেশ দেওয়া হয়েছে। কিন্তু আপনি এ সম্বন্ধে কি বলেন?
{8:6} যীশুর বিরুদ্ধে একটা অভিযোগ খাড়া করার উদ্দেশ্যে তাঁরা যীশুকে এই প্রশ্ন করেছিলেন। যীশু হেঁট হয়ে আঙুল দিয়ে মাটিতে লিখতে লাগলেন।
{8:7} তাঁরা কিন্তু সমানে তাঁকে প্রশ্ন করে চললেন। যীশু তখন মাথা তুলে তাঁদের বললেন, তোমাদের মধ্যে যে কোন পাপ করে নি সে-ই প্রথমে একে পাথর মারুক।
{8:8} তিনি আবার হেঁট হয়ে মাটিতে লিখতে লাগলেন।
{8:9} তাঁর এই কথা শুনে সবাই একে একে সরে পড়ল। প্রবীণ নেতারাই গেলেন আগে। সেখানে বসে রইলেন একা যীশু আর তাঁর সামনে দাঁড়িয়ে রইল সেই নারী।
{8:10} যীশু মাথা তুলে তাকে জিজ্ঞাসা করলেন, ওরা কোথায়? কেউ তোমায় শাস্তি দেয় নি?
{8:11} সে বলল, কেউ না, প্রভু। যীশু বললেন, আমিও তোমাকে শাস্তি দেব না। যাও, আর কখনও পাপ করো না। ]
{i8:12} জগতের জ্যোতি
{8:12} যীশু আবার লোকদের সম্বোধন করে বললেন, আমি জগতের জ্যোতি। যে আমার অনুসরণ করে সে অন্ধকারে ঘুরে বেড়াবে না। আমার কোন অনুসারী অন্ধকারে ঘুরে বেড়াবে না, সে লাভ করবে জীবনের জ্যোতি।
{8:13} ফরিশীরা তাঁকে বললেন, তোমার সাক্ষী তুমি নিজেই। কাজেই তোমার এই সাক্ষ্য যথার্থ নয়।
{8:14} যীশু তাদের উত্তর দিলেন, আমার সাক্ষী আমি নিজে হলেও আমার সাক্ষ্য যথার্থ কারণ আমি জানি কোথা থেকে আমার আগমন এবং কোথায়ই বা হবে আমার প্রত্যাবর্তন। কিন্তু তোমরা জান না কোথা থেকে আমি এসেছি এবং কোথায়ই বা ফিরে যাব।
{8:15} জাগতিক মানদণ্ডে বিচার করি না।
{8:16} যদি বিচার করি তাহলে আমার সে বিচার যথার্থ কারণ আমি একা নই। পিতা, যিনি আমাকে পাঠিয়েছেন তিনি স্বয়ং আমার সঙ্গেই আছেন।
{8:17} তোমাদের বিধান-শাস্ত্রে লেখা আছে যে, দুজনের সাক্ষ্য এক হলে, তা হবে যথার্থ।
{8:18} আমি আমার স্বপক্ষে সাক্ষ্য দিচ্ছি এবং আমার পিতা, যিনি আমাকে পাঠিয়েছেন, তিনি আমার অপর সাক্ষী।
{8:19} তারা তাঁকে জিজ্ঞাসা করল, কোথায় তোমার পিতা? যীশু বললেন, তোমরা না জান আমাকে, না জান আমার পিতাকে। যদি আমাকে জানতে তাহলে আমার পিতাকেও জানতে।
{8:20} মন্দিরের দান উৎসর্গের কক্ষে বসে কোষাগারে শিক্ষা দেওয়ার সময় এই কথাগুলি যীশু বলেছিলেন। কিন্তু তা হলেও কেউ তাঁকে গ্রেপ্তার করল না। কারণ তখনও তাঁর নির্ধারিত লগ্ন উপস্থিত হয় নি।
{i8:21} মৃত্যু সম্বন্ধে ভবিষ্যদ্বাণী
{8:21} যীশু তাদের আবার বললেন, আমি প্রত্যাবর্তন করছি। তোমরা আমার অনুসন্ধান করবে কিন্তু নিজেদের পাপেই তোমাদের মরণ হবে। আমি যেখানে যাচ্ছি, তোমরা সেখানে যেতে পার না।
{8:22} এ কথা শুনে ইহুদী নেতৃবৃন্দ বলল, লোকটা কি আত্মহত্যা করবে? নইলে কেন বলছ, ‘আমি যেখানে যাচ্ছি, তোমরা সেখানে যেতে পার না।’
{8:23} যীশু বলতে লাগলেন, তোমরা এই মর্ত্যলোকের মানুষ কিন্তু আমি ঊর্ধ্বলোকেরয এই জগতই তোমাদের আবাস, আমার নয়।
{8:24} সেই জন্যই তোমাদের আমি বলছি যে নিজেদের পাপেই তোমরা মরবে। আমার এ আত্মপরিচয় যদি তোমরা বিশ্বাস না কর তাহলে নিজেদের পাপেই তোমরা মরবে।
{8:25} তারা তাঁকে জিজ্ঞাসা করল, তুমি কে? যীশু উত্তর দিলেন,, এ কথা তো প্রথম থেকেই আমি তোমাদের বলছি।
{8:26} তোমাদের সম্বন্ধে আমার বলার ও বিচার করার অনেক কিছুই আছে। কিন্তু যিনি আমাকে পাঠিয়েছেন তিনি সত্য। তাঁর কাছ থেকে আমি যা শুনেছি, তাই-ই জগতের সামনে প্রকাশ করছি।
{8:27} যীশু যে তাদের কাছে পিতার কথা বলেছেন, সে কথা তারা বুঝতে পারল না।
{8:28} যীশু তাই তাদের বললেন, যখন তোমরা মানবপুত্রকে উচ্চে স্থাপন করবে তখনই বুঝতে পারবে আমার স্বরূপ। আমি নিজে থেকে কিছুই করি না। পিতা আমাকে যে শিক্ষা দিয়েছেন, আমি তাই-ই বলি।
{8:29} আমার প্রেরণকর্তা আমার সঙ্গেই আছেন, আমাকে একলা ছেড়ে দেন নি কারণ আমি সব সময় তাঁর প্রীতিজনক কাজই করি।
{8:30} তাঁর এই সমস্ত কথা শুনে অনেকেই তাঁকে বিশ্বাস করল।
{i8:31} স্বাধীন মানুষ ও ক্রীতদাস
{8:31} ইহুদীদের মধ্যে যারা তাঁকে বিশ্বাস করল, যীশু তাদের বললেন, যদি তোমরা আমার উপদেশ পালন কর, তাহলেই তোমরা হবে আমার প্রকৃত শিষ্য।
{8:32} তখনই তোমরা সত্যের স্বরূপ জ্ঞাত হবে এবং সেই সত্যই তোমাদের মুক্ত করবে।
{8:33} তারা বলল, আমরা অব্রাহামের বংশধর। আমরা কখনও কারও অধীন ছিলাম না। তাহলে তুমি কি করে বলছ, ‘তোমরা মুক্ত হবে'?
{8:34} যীশু তাদের বললেন, তোমাদের আমি সত্যই বলছি, পাপ যে করবে সে-ই পাপের ক্রীতদাস।
{8:35} পরিবারে ক্রীতদাসের স্থান চিরস্থায়ী নয় কিন্তু পুত্রের স্থান চিরকালের।
{8:36} তাই পুত্র যদি তোমাদের মুক্তি দান করেন তাহলে তোমরা হবে প্রকৃতই মুক্ত।
{8:37} তোমরা যে অব্রাহামের বংশধর তা আমি জানি। কিন্তু তা সত্ত্বেও তোমরা আমাকে হত্যা করতে উদ্যত হয়েছ কারণ আমার উপদেশ তোমাদের হৃদয়ে স্থান পায় নি।
{8:38} আমার পিতার কাছে যা আমি দেখেছি সেগুলিই আমি বলছি। আর তোমরা তোমাদের পিতৃপুরুষের কাছে যা শুনেছ, তাই করছ।
{8:39} তারা উত্তর দিল, অব্রাহাম আমাদের পিতা। যীশু বললেন, তোমরা যদি অব্রাহামের সন্তান হতে তাহলে অব্রাহাম যা করেছিলেন তোমরাও তাই-ই করতে।
{8:40} কিন্তু ঈশ্বরের কাছে যা আমি শুনেছি, সেই সত্য প্রকাশ করার দরুণ তোমরা আমাকে হত্যা করতে উদ্যত হয়েছ। অব্রাহাম কিন্তু এমন কাজ করেন নি।
{8:41} তোমাদের জন্মদাতা যে কাজ করত তোমরাও সেই কাজই করে চলেছ।
{8:42} তারা বলল, আমরা জারজ সন্তান নই। ঈশ্বর একমাত্র ঈশ্বরই আমাদের পিতা। যীশু বললেন, ঈশ্বর যদি তোমাদের পিতা হতেন, তাহলে আমায় তোমরা ভালবাসতে। কারণ ঈশ্বরই আমার সত্তার উৎস, তাঁর কাছ থেকেই আমি এসেছি। নিজের ইচ্ছায় আমি আসি নি, তিনিই পাঠিয়েছেন আমাকে।
{8:43} আমার কথা কেন বুঝতে পারছ না তোমরা? কারণ আমার এ আত্মপ্রকাশ তোমাদের উপলব্ধির অতীত।
{8:44} শয়তানই তোমাদের জন্মদাতার অভিসন্ধি পূরণ করাই তোমাদের অভিপ্রায়। প্রথম থেকেই সে হত্যাকারী। সে সত্যে প্রতিষ্ঠিত নয়। সত্যের লেশ মাত্র নেই তাই অন্তরে। মিথ্যা বলাই তার স্বভাব। সে মিথ্যাবাদী, মিথ্যার জন্মদাতা।
{8:45} কিন্তু আমি সত্য বলছি, সেইজন্য তোমরা আমাকে বিশ্বাস কর না।
{8:46} তোমাদের মধ্যে কে আমাকে পাপী বলে প্রমাণ করতে পার? আমি যা বলি তা যদি সত্য হয় তা হলে কেন তোমরা আমাকে বিশ্বাস কর না?
{8:47} ঈশ্বর থেকে যে জাত, সে ঈশ্বরের আদেশ পালন করে। তোমরা যে পালন করছ না তার কারণ তোমরা ঈশ্বরের সন্তান নও।
{i8:48} অব্রাহামের পূর্বেই যীশুর অস্তিত্ব
{8:48} ইহুদী নেতৃবৃন্দ যীশুকে বলল, আমরা যে বলি, তুমি অন্ত্যজ শমরীয় এবং অপদেবতাগ্রস্ত-এ কথা ঠিকই।
{8:49} যীশু বললেন, আমি অপদেবতাগ্রস্ত নই। আমি পিতাকে গৌরবান্বিত করছি আর তোমরা করছ আমার অবমাননা।
{8:50} আমি আত্মগৌরবের আকাঙ্ক্ষী নই, কিন্তু একজন আছেন যিনি আমার গৌরব চান, তিনিই এর বিচার করবেন।
{8:51} সত্যই আমি তোমাদের বলছি, যদি কেউ আমার উপদেশ পালন করে, সে কখনও মৃত্যু দর্শন করবে না।
{8:52} ইহুদীরা তাকে বলল, এবার আমরা নিশ্চিতভাবে জানলাম যে তুমি অপদেবতাগ্রস্ত। অব্রাহাম মৃত, নবীরাও মৃত। তা সত্ত্বেও তুমি বলছ যে ‘যদি কেউ আমার উপদেশ পালন করে কখনও সে মৃত্যুদর্শন করবে না।’
{8:53} তাহলে তুমি কি আমাদের স্বর্গত পিতা অব্রাহামের চেয়েও মহান? নবীরাও তো মারা গেছেন। তুমি নিজেকে কি মনে কর?
{8:54} যীশু উত্তর দিলেন, আমি যদি নিজেকে মহিমান্বিত করি তাহলে আমার সে মহিমা অলীক। আমাকে মহিমান্বিত করেন পিতা, যাঁকে তোমরা বল, ‘তিনি আমাদের আরাধ্য ঈশ্বর’।
{8:55} যদিও তোমরা তাঁকে জান না, আমি তাঁকে জানি। যদি আমি বলি যে তাঁকে আমি জানি না তাহলে আমি তোমাদেরই মত মিথ্যাবাদী হব। তাঁকে আমি জানি ও তাঁরই নির্দেশ পালন করি।
{8:56} তোমাদের পিতা অব্রাহাম আমার আগমন কাল দর্শনের প্রত্যাশায় আনন্দে উল্লসিত হয়েছিলেন। তিনি তা দর্শন করেছিলেন এবং পরম আনন্দ লাভ করেছিলেন।
{8:57} ইহুদীরা প্রতিবাদ করে বলল, তোমার বয়স তো পঞ্চাশ বছরও হয় নি, তুমি কি করকে অব্রাহামকে দেখলে?
{8:58} যীশু বললেন, আমি সত্য বলছি, অব্রাহামের জন্মের পূর্ব থেকেই আমি আছি।
{8:59} তারা তখন তাঁকে মারধর জন্য পাথর কুড়াতে লাগল কিন্তু যীশু তাদের অগোচরে মন্দির থেকে চলে গেলেন।
{i9:1} জন্মান্ধকে দৃষ্টিদান
{9:1} যীশু চলেছেন নিজের যাত্রাপথে। যেতে যেতে এক জন্মান্ধকে তিনি দেখতে পেলেন।
{9:2} তাঁর শিষ্যেরা তাঁকে জিজ্ঞাসা করলেন, গুরুদেব, কার পাপে এই লোকটি অন্ধ হয়ে জন্মেছে? এর নিজের পাপে, না এর পিতামাতার পাপে?
{9:3} যীশু বললেন, এর পাপ ব আ এর পিতামাতার পাপা-কোনটাই এর কারণ নয়। এ অন্ধ হয়ে জন্মেছে যাতে এর মাধ্যমে ঐশী শক্তির সম্যক্ প্রকাশ ঘটে।
{9:4} দিনের আলো যতক্ষণ আছে ততক্ষণ আমার প্রেরণকর্তার কাজ অবশ্যই আমাদের করে যেতে হবে। রাত্রি আসন্ন, তখন আর কেউই কাজ করতে পারবে না।
{9:5} আমি যতদিন জগতে আছি ততদিন আমিই জগতের জ্যোতি।
{9:6} এই কথা বলে যীশু মাটিতে থুতু ফেলে সেই থুতু দিয়ে কাদা করলেন। তারপর লসেই কাদা লোকটির দুচোখে মাখিয়ে দিয়ে বললেন,
{9:7} যাও, শীলোয়াম (প্রেরিত) সরোবরে গিয়ে চোখ ধুয়ে ফেল। লোকটি সেখানে গিয়ে ধুয়ে ফেলল তার চোখ। তারপর ফিরে এল চক্ষুষ্মান হয়ে।
{9:8} লোকটির প্রতিবেশীরা এবং যারা তাকে আগে ভিক্ষে করতে দেখেছে, তারা বলল, এই লোকটা না বসে ভিক্ষে করত?
{9:9} অন্যেরা বলল, হ্যাঁ এই লোকটাই তো! অন্যেরা আবার বলল, না, এ ওরই মত দেখতে অন্য আর একজন।
{9:10} সেই লোকটি তখন নিজে থেকেই বলল, আমি সেই লোক।
{9:11} তারা তাকে জিজ্ঞাসা করল, তুমি দৃষ্টি পেলে কি করে? সে বলল, যীশু নামে এক ব্যক্তি একটু কাদা তৈরী করে আমার চোখে মাখিয়ে দিয়ে আমাকে শীলোয়াম সরোবরে গিয়ে চোখ ধুয়ে ফেলতে বললেন।
{9:12} আমি গিয়ে চোখ ধুয়ে ফেলতেই দৃষ্টিলাভ করলাম। তারা তখন জিজ্ঞাসা করল, তিনি কোথায়? সে বলল, আমি জানি না।
{i9:13} ফরিশীদের অনুসন্ধানকার্য
{9:13} দৃষ্টি ফিরে পাওয়া সেই লোকটিকে নিয়ে যাওয়া হল ফরিশীদের কাছে।
{9:14} যীশু যেদিন লোকটির চোখে কাদালেপন করে তাকে দৃষ্টিদান করেছিলেন, সেদিন ছিল সাব্বাথ দিন।
{9:15} ফরিশীরা তাঁকে জিজ্ঞাসা করলেন, কি ভাবে সে দৃষ্টিলাভ করেছে। লোকটি তাঁদের বলল, তিনি আমার দুচোখে কাদা মাখিয়ে দিয়েছিলেন। তারপর আমি গিয়ে চোখ ধুয়ে ফেলেছিলাম এবং এখন দেখতে পাচ্ছি।
{9:16} ফরিশীদের মধ্যে কয়েকজন বললেন, এই লোকটি আদৌ ঈশ্বরভক্ত নয়। কারণ এ সাব্বাথ দিনের বিধি পালন করে না। অন্যেরা বললেন, একজন পাপী কি করে এমন অলৌকিক কাজ করতে পারে? এইভাবে ওদের মধ্যে মতভেদ দেখা দিল।
{9:17} তাঁরা তাকে আরও জেরা করতে লাগলেন, আচ্ছা, তোমাকে যে দৃষ্টিদান করেছে, তার সম্বন্ধে তোমার কি মত? কারণ সে তো তোমারই চোখ খুলে দিয়েছে। লোকটি বলল, উনি একজন নবী।
{9:18} তা সত্ত্বেও সে যে আগে অন্ধ ছিল এবং বর্তমানে সে দেখতে পাচ্ছে-এ কথা ইহুদী নেতৃবৃন্দ তার বাবা-মাকে জিজ্ঞাসা না করা পর্যন্ত বিশ্বাস করতে চাইছিলেন না।
{9:19} তাঁরা তাদের জিজ্ঞাসা করলেন, এ কি তোমাদের ছেলে? তোমরা কি বলতে চাও জন্ম থেকেই ও অন্ধ? তাহলে এখন কি করে ও দেখতে পাচ্ছে।
{9:20} তার বাবা-মা বলল, হ্যাঁ এ আমাদেরই ছেলে। আর অন্ধ হয়েই এ জন্মেছিল।
{9:21} কিন্তু এখন কি করে ও দেখতে পাচ্ছে, কে ই বা ওর চোখ খুলে দিল, তা আমরা জানি না। ওকেই জিজ্ঞাসা করুন। বয়েস হয়েছে ওর, নিজের কথা নিজেই বলুক।
{9:22} তার বাবা-মা ইহুদী নেতৃবৃন্দের ভয়ে এভাবে উত্তর দিল, কারণ ইহুদী নেতারা ঠিক করেছিলেন যে যদি কেউ যীশুকে খ্রীষ্ট বলে স্বীকার করে তাহলে তাকে সমাজচ্যুত করা হবে।
{9:23} সেইজন্যই তার বাবা মা বলেছিল, বয়েস হয়েছে ওর, ওকেই জিজ্ঞাসা করুন।
{9:24} তাই তাঁরা দৃষ্টিপ্রাপ্ত সেই জন্মান্ধ লোকটিকে দ্বিতীয়বার ডেকে বললেন, ঈশ্বরের সামনে সত্য কথা বল। আমরা জানি ঐ লোকটা একটা পাপী।
{9:25} সেই লোকটি বলল, তিনি পাপী কি না আমি তা জানি না। আমি শুধু জানি, আগে আমি অন্ধ ছিলাম আর এখন দেখতে পাচ্ছি।
{9:26} তাঁরা জিজ্ঞাসা করলেন, কি করে সে তোমার চোখ খুলে দিল?
{9:27} সে বলল, সে কথা তো আমি আপনাদের বলেছি কিন্তু আপনারা তাতে কান দেন নি। আবার কেন সে কথা শুনতে চাইছেন? আপনারাও কি তাঁর শিষ্য হতে চান?
{9:28} তাঁরা তাকে ধমকে উঠে বললেন, তুমি ঐ লোকটার শিষ্য কিন্তু আমরা মোশির শিষ্য।
{9:29} ঈশ্বর মোশির সঙ্গে কথা বলেছিলেন, এ কথা আমরা জানি কিন্তু এই লোকটা কোথা থেকে এসেছে, আমরা তা জানি না।
{9:30} লোকটি বলল, কি অদ্ভুত কথা! একজন ব্যক্তি আমায় দৃষ্টিদান করলেন অথচ কোথা থেকে এসেছেন তা আপনারা জানেন ন!
{9:31} ঈশ্বর পাপীর কথা শোনেন না, এ তো সাধারণ জ্ঞানের কথা। তাঁর ভক্ত এবং তাঁর ইচ্ছা যারা পালন করে তাদের কথাই তিনি শোনেন।
{9:32} জন্মান্ধকে দৃষ্টিদান করার কথা তো সৃষ্টির পত্তন থেকে আজও শোনা যায় নি।
{9:33} ঐ ব্যক্তি যদি ঈশ্বরের কাছ থেকে না আসতেন তাহলে তিনি কিছুই করতে পারতেন না।
{9:34} তাঁরা বললেন, পাপেই জন্মেছিস তুই। আর তুই কি না এসেছিল আমাদের জ্ঞান দিতে?-এই বলে তাঁরা তাকে সমাজভবন থেকে তাড়িয়ে দিলেন।
{i9:35} অন্তরের অন্ধত্ব
{9:35} ইহুদী নেতারা যে ঐ লোকটিকে তাড়িয়ে দিয়েছেন- এ কথা যীশু শুনলেন। তার সঙ্গে দেখা হলে তিনি তাকে জিজ্ঞাসা করলেন, মানবপুত্রকে তুমি বিশ্বাস কর?
{9:36} সে বলল, আজ্ঞে, দয়া করে বলুন, তিনি কে? আমি তাঁকে বিশ্বাস করব।
{9:37} যীশু বললেন, তুমি তাঁকে দেখেছ। যিনি তোমার সঙ্গে কথা বলছেন, তিনিই সেইজন।
{9:38} হ্যাঁ প্রভু, আমি বিশ্বাস করি-এই বলে সে যীশুকে প্রণাম করল।
{9:39} যীশু বললেন, বিচার করতেই এই পৃথিবীতে আমার আগমন। যেন যারা দৃষ্টিহীন তারা দৃষ্টি পায় এবং যারা চক্ষুষ্মান তারা দৃষ্টি হারায়।
{9:40} এ কথা শুনে যীশুর সঙ্গে যে ফরিশীরা ছিল তারা জিজ্ঞাসা করল,
{9:41} আপনি কি বলতে চান আমরা অন্ধ? যীশু বললেন, তোমরা যদি অন্ধ হতে তাহলে তোমরা দোষী হতে না কিন্তু যেহেতু তোমরা বলছ, ‘আমরা দেখতে পাচ্ছি’ সেই হেতু তোমরা দোষী।
{i10:1} মেষপাল ও পালক
{10:1} সত্য কথাই তোমাদের আমি বলছি, যে ব্যক্তি সদর দরজা দিয়ে মেষের বাথানে না ঢুকে অন্য দিক দিয়ে টপকে ঢোকে, সে চোর বা ডাকাত ছাড়া আর কিছুই নয়।
{10:2} যে ব্যক্তি সদর দরজা দিয়ে ঢোকে সে-ই প্রকৃত মেষপালক।
{10:3} দ্বাররক্ষক তাকে দরজা খুলে দেয় এবং মেষপাল তার ডাক শোনে। সে তাদের নাম ধরে ডাকে, পথ দেখিয়ে নিয়ে যায় বাইরে।
{10:4} তাদের সকলকে বাইরে নিয়ে যাবার সময় সে চলে আগে আগে আর মেষপাল তার অনুসরণ করে। কারণ তারা তার কন্ঠ স্বর চেনে।
{10:5} তারা কোন অচেনা লোককে অনুসরণ করবে না। অচেনা লোকের স্বর তাদের অচেনা বলে তারা বরং তার কাছ থেকে পালিয়ে যাবে।
{10:6} গল্পের ছলে এই উপমাটি যীশু তাঁদের বললেন কিন্তু এই উপমার দ্বারা তিনি যে কথা বলতে চেয়েছিলেন তা তাঁরা বুঝতে পারলেন না।
{10:7} তাই যীশু আবার বললেন, সত্য, অতি সত্য কথাই আমি তোমাদের বলছি, আমিই হলাম সেই বাথানের দ্বার।
{10:8} আমার আগে যারা এসেছিল, মেষপাল তাদের ডাকে কান দেয় নি কারণ ওরা ছিল চোর আর ডাকাত।
{10:9} আমিই দ্বার। আমার মধ্য দিয়ে যে বাথানে প্রবেশ করে সে হয় নিরাপদ। নিত্য সে বাথানের ভিতরে বাইরে যাতায়াত করবে, সন্ধান পাবে চারণভূমির।
{10:10} চোর আসে শুধু চুরি, হত্যা ও ধ্বংস করতে। কিন্তু আমি এসেছি যাতে মানুষ জীবন পায়, লাভ করে জীবনের পূর্ণতা।
{10:11} আমিই উত্তম মেষপালক। উত্তম মেষপালক মেষপালের জন্য নিজের প্রাণ বিসর্জন দেয়।
{10:12} কিন্তু বেতনভুক লোক নেকড়ে আসতে দেখলেই মেষপাল ফেলে পালিয়ে যায় কারণ সে মেষপালকও নয় আর মেষগুলিও তার নিজের নয়। নেকড়ে এসে তাদের ধরে নিয়ে যায় এবং মেষপালকে ছত্রভঙ্গ করে দেয়।
{10:13} মেষপালেরজন্য বেতনভোগীর কোন দরদ থাকে না, তাই সে পালায়।
{10:14} আমিই উত্তম মেষপালক। পিতা যেমন আমাকে জানেন এবং আমি পিতাকে জানি ঠিক তেমনি
{10:15} আমি আমার মেষপালকে জানি এবং তারাও আমাকে জানে। আমি তাদের জন্য প্রাণ দিতে পারি।
{10:16} আমার আরও মেষ আছে, তারা এ বাথানের নয়। তাদেরও আমায় সংগ্রহ করতে হবে এবং তারাও আমার ডাক শুনবে। তখন হবে একটি মাত্র মেষপাল ও একজন পালক।
{10:17} জীবন বিসর্জন দিতে আমি প্রস্তুত বলেই পিতা আমাকে ভালবাসেন, তাই আমি জীবন ফিরে পাবে।
{10:18} কেউ আমার জীবন আমার কাছ থেকে কেড়ে নিতে পারে না, আমি স্বেচ্ছায় এ জীবন বিসর্জন দিচ্ছি। জীবনদান করার অধিকার আমার আছে এবং আবার ফিরে পাবার অধিকারও আমার রয়েছে। পিতার কাছ থেকেই এই অধিকার আমি পেয়েছি।
{10:19} এই কথাগুলি আবার ইহুদীদের মধ্যে মতভেদ সৃষ্টি করল।
{10:20} তাদের মধ্যে অনেকে বলল, ওর ওপর মন্দ আত্মা ভর করেছে ও পাগল। কেন শুনছ ওর কথা?
{10:21} অন্যেরা বলল, মন্দ আত্মা ভর করলে কোন লোক এরকম কথা বলতে পারে না। মন্দ আত্মা কি জন্মান্ধকে দৃষ্টিদান করতে পারে?
{i10:22} ইহুদীদের প্রত্যাখ্যান
{10:22} তখন ছিল শীতকাল। জেরুশালেমে উদযাপিত হচ্ছিল মন্দির প্রতিষ্ঠার উৎসব।
{10:23} যীশু শলোমনের নামাঙ্কিত বারান্দায় বেড়াচ্ছিলেন।
{10:24} ইহুদীরা তাঁকে চারদিক থেকে ঘিরে জিজ্ঞাসা করল, আর কতদিন তুমি আমাদের সংশয়ের মধ্যে রাখবে? তুমি যদি মশীহ হও তাহলে তা স্পষ্ট করে বল।
{10:25} যীশু বললেন, আমি সে কথা তোমাদের বলেছি কিন্তু তোমরা বিশ্বাস কর নি। আমার পিতার নামে অনুষ্ঠিত আমার সমস্ত কাজই তার প্রমাণ,
{10:26} কিন্তু তোমরা আমার পালের মেষ নও, তাই তোমরা বিশ্বাস কর না।
{10:27} আমার নিজের মেষপাল আমার ডাক শোনে, তাদের আমি চিনি এবং তারা আমাকে অনুসরণ করে।
{10:28} আমি তাদের দান করি অনন্ত জীবন, তাদের বিনাশ নেই। আমার কাছ থেকে কেউ তাদের কেড়ে নিতে পারবে না।
{10:29} আমার পিতা, যিনি আমার হাতে তাদের দিয়েছেন, তিনি পরাৎপর। কেউ তাদের পিতার কাছ থেকে কেড়ে নিতে পারবে না।
{10:30} আমার পিতা এবং আমি অভিন্ন।
{10:31} ইহুদীরা আবার তাঁকে মারবার জন্য পাথর তুলে দিল। তা দেখে যীশু তাদের বললেন, আমার পিতার
{10:32} দেওয়া শক্তিতে বহু সৎকাজ আমি তোমাদের সামনে করেছি। তার কোনটির জন্য তোমরা আমাকে পাথর মারতে চাও?
{10:33} ইহুদীরা বলল, কোন সৎকালের জন্য নয় কিন্তু তোমার ঈশ্বর নিন্দার জন্যই আমরা পাথর মারতে উদ্যত হয়েছি। তুমি সাধারণ একজন মানুষ হয়ে নিজেকে ঈশ্বর বলে দাবী করছ।
{10:34} যীশু বললেন, শাস্ত্রে লেখা আছে ‘তোমরা সকলের দেবতা’।
{10:35} ঈশ্বরের বাণী যাদের কাছে প্রকাশিত হয়েছে, তাদেরই বলা হয়েছে ‘দেবতা'-শাস্ত্রবাক্যের কখনও অন্যথা হতে পারে না।
{10:36} তাহলে কেন তোমরা আমার বিরুদ্ধে ঈশ্বর নিন্দার অভিযোগ আনছ-পিতা পবিত্র উদ্দেশ্য সাধনের জন্যই আমাকে উৎসর্গ করে পাঠিয়েছেন এই জগতে, আর তাই আমি বলছি, ‘আমি ঈশ্বরের পুত্র'-এইজন্যই কি?
{10:37} পিতার অভিপ্রেত কর্ম যদি আমি না করি তাহলে আমাকে তোমরা বিশ্বাস করো না।
{10:38} কিন্তু যদি আমি সেই কাজ করি তাহলে আমাকে বিশ্বাস না করলেও আমার কাজকে তার প্রমাণ স্বরূপ বিশ্বাস কর। তাহলেই তোমরা বুঝতে পারবে যে পিতা আমার মধ্যে বিদ্যমান এবং আমিও পিতার মধ্যে বিদ্যমান।
{10:39} তাঁর এ কথায় তারা ক্রুদ্ধ হয়ে আবার তাঁকে গ্রেপ্তার করতে চেষ্টা করল কিন্তু তিনি তাদের হাত এড়িয়ে চলে গেলেন।
{10:40} যীশু ফিরে গেলেন যর্দন নদীর ওপারে। বাপ্তিষ্মদাতা যোহন যেখানে আগে লোকদের বাপ্তিষ্ম দিতেন, সেইখানে তিনি থাকলেন।
{10:41} জনতা এসে জড়ো হল তাঁর কাছে। তারা বলল, যোহন আমাদের কোন অলৌকিক নিদর্শন দেখান নি কিন্তু তিনি এই ব্যক্তি সম্বন্ধে যা কিছু বলছেন, সবই সত্যি।
{10:42} বহুলোকই তাঁর উপর বিশ্বাস স্থাপন করল।
{i11:1} লাসারের মৃত্যু
{11:1} মার্থা আর মরিয়ম নামে দুই বোন বাস করত বেথানি গ্রামে। এই মরিয়মই প্রভুকে অভিষিক্ত করেছিল সুগন্ধি তেল দিয়ে এবং
{11:2} তাঁর পা দুখানি মুছিয়ে দিয়েছিল নিজের মাথার চুল দিয়ে। এদেরই ভাই লাসারের খুব অসুখ করেছিল।
{11:3} তারা যীশুর কাছে বলে পাঠাল, আপনার বন্ধু খুব অসুস্থ।
{11:4} একথা শুনে যীশু বললেন, এ অসুখে সে মরবে না বরং এর দ্বারা ঈশ্বর গৌরবান্বিত হবেন এবং সেই সঙ্গে ঈশ্বরের পুত্রও হবেন গৌরবান্বিত।
{11:5} মার্থা এবং তার বোন ও লাসারকে যীশু ভালবাসতেন।
{11:6} কিন্তু তা সত্ত্বেও লাসারের অসুস্থতার কথা শুনে যীশু যেখানে ছিলেন সেইখানে আরও দুদিন দেরী করলেন।
{11:7} তারপর যীশু তাঁর শিষ্যদের বললেন, চল, আমরা যিহুদীয়ায় ফিরে যাই।
{11:8} তাঁর শিষ্যরা বললেন, গুরুদেব, মাত্র কিছুদিন আগে সেখানে ইহুদীরা আপনাকে পাথর দিয়ে মারতে চেয়েছিল। আবার আপনি সেখানে যেতে চান?
{11:9} যীশু বললেন, দিনের আলো থাকে বারো ঘন্টা, তাই নয় কি? দিনের আলোতে যে চলে সে উছোট খায় না কারণ জগত তখন আলোকিত থাকে।
{11:10} কিন্তু রাতের আঁধারে যে পথ চলে সে উছোট খায় কারণ তার সামনে তখন আর আলো থাকে না।
{11:11} এ কথার পর তিনি বললেন, আমাদের বন্ধু লাসার ঘুমিয়ে পড়েছে। আমি গিয়ে তাকে জাগাব।
{11:12} শিষ্যরা বললেন, গুরুদেব, সে যদি ঘুমিয়ে থাকে তাহলে সে সুস্থ হয়ে যাবে।
{11:13} যীশু বলেছিলেন তার মৃত্যুর কথা কিন্তু তাঁরা সেটাকে স্বাভাবিক ঘুমের কথা মনে করেছিলেন।
{11:14} যীশু তখন স্পষ্টভাবে বললেন, লাসার মারা গেছে। তোমাদের কথা ভেবেই আমি আনন্দিত যে আমি
{11:15} তখন সেখানে ছিলাম না। এখন তোমরা বিশ্বাস করতে পারবে। চল, এবার আমরা তার কাছে যাই।
{11:16} থোমা যাঁর অপর নাম যমজ, তিনি তাঁর সতীর্থদের বললেন, চল আমরাও ওঁর সঙ্গে যাই। যেন আমরাও তাঁর সঙ্গে মৃত্যুবরণ করতে পারি।
{i11:17} পুনরুত্থান ও জীবন
{11:17} সেখানে পৌঁছে যীশু জানতে পারলেন যে চারদিন আগে লাসারের সমাধি হয়ে গেছে।
{11:18} জেরুশালেম থেকে বেথানির দূরত্ব দু মাইলেরও কম।
{11:19} শহর থেকে অনেকেই এসেছিল মার্থা ও মরিয়মকে ভাই-এর মৃত্যুশোকে সান্ত্বনা দিতে।
{11:20} যীশুর আসার কথা শুনেই মার্থা তাঁর সঙ্গে দেখা করতে গেল কিন্তু মরিয়ম ঘরেই রইল।
{11:21} মার্থা যীশুকে বলল, প্রভু, আপনি এখানে থাকলে আমার ভাই মারা যেত না।
{11:22} কিন্তু তাহলেও আমি জানি ঈশ্বরের কাছে আপনি যা কিছু চাইবেন, তিনি আপনাকে তা দেবেন।
{11:23} যীশু তাকে বললেন, তোমার ভাই পুনরুত্থিত হবে।
{11:24} মার্থা বলল, আমি জানি, শেষের সেই পুনরুত্থানের দিনে সে আবার উঠবে।
{11:25} যীশু বললেন আমিই পুনরুত্থান এবং আমিই জীবন। আমার উপরে যদি কারও বিশ্বাস থাকে তার মৃত্যু হলেও সে জীবন লাভ করবে।
{11:26} আর জীবিত যে কোন জন যদি আমাকে বিশ্বাস করে তার কখনও মৃত্যু হবে না। এ কথা কি তুমি বিশ্বাস কর?
{11:27} সে বলল, হ্যাঁ প্রভু। জগতে যাঁর আবির্ভাব আসন্ন, আমি বিশ্বাস করি আপনিই সেই মশীহ ঈশ্বরের পুত্র।
{11:28} এই কথা বলে মার্থা তার বোন মরিয়মকে ডাকতে গেল। গিয়ে গোপনে তাকে বলল, গুরুদেব এসেছেন, তোমাকে ডাকছেন।
{11:29} এ কথা শুনে মরিয়ম তাড়াতাড়ি তাঁর কাছে গেল।
{11:30} যীশু তখনও গ্রামে পৌঁছান নি, মার্থা যেখানে তাঁর সঙ্গে দেখা করেছিল সেখানেই তিনি ছিলেন।
{11:31} যে সমস্ত ইহুদী বাড়ির মধ্যে মরিয়মকে সান্ত্বনা দিচ্ছিল, তারা তাকে ঘর ছেড়ে মার্থার সঙ্গে ছুটে বেরিয়ে যেতে দেখে ভাবল, হয়তো সে কাঁদবার জন্য সমাধির কাছে যাচ্ছে।
{11:32} যীশু যেখানে ছিলেন সেখানে গিয়ে মরিয়ণ যীশুকে দেখার সঙ্গে সঙ্গে সে তাঁর চরণে লুটিয়ে পড়ে বলল, গুরুদেব, আপনি এখানে থাকলে আমার ভাই মারা যেত না।
{11:33} তাকে ও তার ইহুদী সঙ্গীনীদের কাঁদতে দেখে যীশুর অন্তর বেদনায় মথিত হয়ে উঠল।
{11:34} তিনি জিজ্ঞেস করলেন, কোথায় রেখেছ তোমরা তাকে? তারা বলল, দেখবেন আসুন গুরুদেব।
{11:35} যীশু তখন কাঁদতে লাগলেন।
{11:36} এতে ইহুদীরা বলল, আহা, উনি তাকে কত ভালই না বাসতেন।
{11:37} কিন্তু কয়েকজন বলল, যিনি অন্ধকে দৃষ্টিদান করেছেন, তিনি লাসারকে মৃত্যুর হাত থেকে বাঁচাবার জন্য কি কিছু করতে পারতেন না?
{i11:38} লাসারের পুনর্জীবন
{11:38} গভীর শোকে কারত হয়ে যীশু এগিয়ে গেলেন সমাধির কাছে। সেটা ছিল একটা গুহা তার মুখে একটা পাথর লাগান ছিল।
{11:39} যীশু বললেন, পাথরখানা সরিয়ে নাও।
{11:40} মৃতের বোন মার্থা তাঁকে বলল, গুরুদেব, আজ চার দিন হল ও মারা গেছে, এর মধ্যে নিশ্চয়ই ও ওখানে দুর্গন্ধ হয়ে গেছে। যীশু বললেন, আমি কি তোমায় বলি নি যে যদি তোমার বিশ্বাস থাকে তাহলে দেখতে পাবে ঈশ্বরের মহিমা।
{11:41} তখন তারা পাথরখানা সরিয়ে ফেলল। যীশু আকাশের দিকে চেয়ে নিবেদন করলেন, পিতা, তুমি আমার আবেদন গ্রাহ্য করেছ, তাই তোমায় কৃতজ্ঞতা জানাই।
{11:42} আমি জানি, সবসময়ই তুমি আমার প্রার্থনা শোন কিন্তু এখন আমি এ কথা এইজন্যই বলছি যে যারা এখানে দাঁড়িয়ে আছে, তারা যাতে বিশ্বাস করে যে তুমি আমাকে প্রেরণ করেছ।
{11:43} তারপর যীশু উচ্চকন্ঠে ডেকে বললেন, লাসার, বেরিয়ে এস।
{11:44} লাসার বেরিয়ে এল। তার হাত পা ছিল কাপড়ের ফালি দিয়ে জড়িয়ে বাঁধা আর মুখে জড়ান ছিল একটা কাপড়। যীশু বললেন, ওর বাঁধন খুলে দাও, যেতে দাও ওকে।
{i11:45} যীশুর বিরুদ্ধে ষড়যন্ত্র ( মথি 26:1-3 ; মার্ক 14:1-2 ; লুক 22:1-2 )
{11:45} মরিয়মের সঙ্গে দেখা করার জন্য অনেক ইহুদী এসেছিল। যীশুর এই মহান কীর্তি দেখে তারা বিশ্বাস করল তাঁকে।
{11:46} তাদের মধ্যে কয়েকজন ফরিশীদের কাছে গিয়ে যীশুর এই আশ্চর্য কীর্তির কথা বলল।
{11:47} তখন পুরোহিতদের নেতৃবৃন্দ ও ফরিশীরা একটি সভায় মিলিত হয়ে বললেন, এখন আমরা কি করব? এই লোকটি ঐশী শক্তিসম্পন্ন সমস্ত কাজ করছে।
{11:48} ওকে যদি এভাবে ছেড়ে দেওয়া যায় তাহলে সমস্ত লোক ওকে বিশ্বাস করবে। তখন রোমীয়েরা এসে আমাদের পবিত্র মন্দির ও আমাদের জাতিকে ধ্বংস করে ফেলবে।
{11:49} কিন্তু কায়াফা নামে তাঁদের মধ্যে একজন যিনি সেই বছরের জন্য মনোনীত প্রধান পুরোহিত ছিলেন, তিনি বললেন, পরিস্থিতি সম্বন্ধে তোমরা কিচ্ছু বোঝ না।
{11:50} কেন তোমরা বর্তমান বিবেচনা করে দেখছ না যে সমগ্র জাতি ধ্বংস হয়ে যাওয়ার পরিবর্তে একটি মানুষের মৃতুই শ্রেয়।
{11:51} এ কথা তিনি নিজে থেকে বলেন নি কিন্তু সেই বছরের প্রধান পুরোহিত হিসাবে ঐশী প্রেরণায় উচ্চারণ করেছিলেন এই ভবিষ্যদ্বাণী, যে যীশুকে মৃত্যুবরণ করতে হবে সমগ্র জাতির জন্য
{11:52} এবং জাতির জন্যই নয়, ঈশ্বরের ইতস্ততঃ বিক্ষিপ্ত সন্তানদের একত্র করার জন্যও।
{11:53} সুতরাং সেই দিন থেকেই তারা যীশুকে হত্যা করার ষড়যন্ত্র করতে লাগলেন।
{11:54} তাই যীশু ইহুদীদের মধ্যে প্রকাশ্যে চলাফেরা বন্ধ করে দিলেন এবং সেখান থেকে মরুভূমির শেষ প্রান্তে একটি শহরে চলে গেলেন। শহরটির মান ইফ্রয়িম। সেখানেই তিনি তাঁর শিষ্যদের সঙ্গে থাকলেন।
{11:55} ইহুদীদের তারণোৎসব আসন্ন হওয়ায় উৎসবের আগে নিজেদের শুচি করার জন্য বহু লোক দেশের বিভিন্ন অঞ্চল থেকে জেরুশালেমে যেতে লাগল।
{11:56} যীশুকে তারা খুঁজতে লাগল এবং মন্দিরে গিয়ে তারা পরস্পরকে জিজ্ঞাসা করতে লাগল, পর্বে তিনি কি আসবেন? তোমাদের কি মনে হয়?
{11:57} তখন পুরোহিতদের নেতৃবৃন্দ ও ফরিশীরা এই মর্মে আদেশ জারি করলেন যে, যীশু কোথায় আছেন তা যদি কারও জানা থাকে তাহলে সে যেন তাঁদের সংবাদ দেয়। তাঁরা তাঁকে গ্রেপ্তার করবেন।
{i12:1} যীশুর অভিষেক ( মথি 26:6-13 ; মার্ক 14:3-9 )
{12:1} তারণোৎসবের ছয়দিন আগে যীশু গেলেন বেথানি গ্রামে, সেখানে থাকত লাসার, যাকে যীশু পুনর্জীবন দান করেছিলেন।
{12:2} তাঁর সম্মানে এক ভোজসভার আয়োজন করা হয়েছিল। এই ভোজে মার্থা পরিবেশন করছিল এবং লাসার বসেছিল যীশু ও আমন্ত্রিতদের সঙ্গে।
{12:3} মরিয়ম তখন জটামাংসী লতার বিশুদ্ধ এবং বহুমূল্য আধ সের পরিমাণ সুগন্ধি নির্যাস নিয়ে এল, মাখিয়ে দিল যীশুর দুখানি পায়ে। তারপর নিজের চুল দিয়ে মুছিয়ে দিল পা দুখানি। সারা ঘর ভরে গেল মধুর সুরভিতে।
{12:4} যিহুদা ইষ্করিয়োত নামে যীশুর অন্যতম শিষ্য-যে তাঁর সঙ্গে বিশ্বাসঘাতকতা করবে-এই দেখে বলল,
{12:5} এই সুগন্ধি নির্যাস তিনশো টাকায় বিক্রী করে গরীবদের দান করা হল না কেন?
{12:6} গরীবদের জন্য তার খুব দরদ ছিল বলে যে সে একথা বলেছিল তা নয়। সে নিজে ছিল চোর। সাধারণ তহবিলের দায়িত্ব তার উপরেই ছিল বলে টাকার বাক্স তার কাছেই থাকত। এই তহবিল থেকে সে টাকা সরাত।
{12:7} কিন্তু যীশু বললেন, থাক, থাক, ও যা করছে করুক। আমার শেষকৃত্যের কাজ ওকে করতে দাও।
{12:8} গরীবরা সবসময়ই তোমাদের কাছে আছে কিন্তু আমাকে তোমরা সবসময় কাছে পাবে না।
{i12:9} লাসারের বিরুদ্ধে ষড়যন্ত্র
{12:9} যীশু বেথানিতে আছেন শুনে ইহুদীদের বিরাট এক জনতা সেখানে গেল। তারা যে শুধু যীশুকেই দেখতে গিয়েছিল তাই নয়। সেই সঙ্গে যীশু যাকে মৃত্যুলোক থেকে তুলে পুনর্জীবন দিয়েছিলেন, সেই লাসারকেও দেখতে গিয়েছিল।
{12:10} পুরোহিতদের নেতৃবৃন্দ তখন লাসারকেও হত্যা করার ষড়যন্ত্র করল।
{12:11} কারণ এই লাসারের জন্যই বহু ইহুদী যীশুর কাছে গিয়ে তার উপর বিশ্বাস স্তাপন করছিল।
{i12:12} জেরুশালেমে যীশু বিজয় যাত্রা ( মথি 21:1-11 ; মার্ক 11:1-11 ; লুক 19:28-40 )
{12:12} তারণোৎসবে যোগ দেওয়ার জন্য বিরাট এক তীর্থযাত্রী দল এসেছিল, তারা শুনল যে যীশু জেরুশালেমের দিকে আসছেন।
{12:13} তারা তখন খেজুর পাতা হাতে নিয়ে তাঁকে স্বাগত জানাতে গেল। উচ্চকন্ঠে তারা বলতে লাগল: হোশান্না- ধন্য, যিনি প্রভুর নামে আসছেনঈশ্বরের আশিসযাত্রা বর্ষিত হোকইসরায়েলের সেই রাজার উপর।
{12:14} যীশু একটি গাধার পিঠে চড়ে আসছিলেন। শাস্ত্রে যেমন লেখা আছেঃআর
{12:15} ভয় নেই ওগো সিয়োন কন্যেদেখ তোমার রাজা আসছেনগর্দভশাবক বাহনে আসীন হয়ে।
{12:16} যীশুর শিষ্যেরা প্রথমে এর তাৎপর্য বুঝতে পারেন নি কিন্তু যীশু যখন মহিমান্বিত হলেন তখন তাঁদের স্মরণে এল যে শাস্ত্রে তাঁর সম্বন্ধে যে কথা লেখা আছে, সেই ঘটনাই তাঁর জীবনে এই দিনে সফল হল।
{12:17} মৃত্যুলোক থেকে পুনর্জীবন দিয়ে যীশু যখন লাসারকে সমাধির বাইরে ডেকে এনেছিলেন, সেই সময় সেখানে যারা উপস্থিত ছিল তারা যা দেখেছিল ও শুনছিল সেই কথা সকলের কাছে প্রচার করেছিল।
{12:18} তাঁর এই ঐশী নিদর্শনযুক্ত কাজের কথা শুনেই জনতা গিয়েছিল তাঁকে স্বাগত জানাতে।
{12:19} ফরিশীরা তখন নিজেদের মধ্যে বলতে লাগল, দেখ তো, কিছুই করতে পারছ না তোমরা। সারা জগত সংসার ছুটে চলেছে ওর পিছনে।
{i12:20} যীশু সন্ধানে কয়েকজন গ্রীক
{12:20} তারণোৎসবের উপাসনায় কয়েকজন গ্রীকও যোগ দিতে গিয়েছিল।
{12:21} গালীল প্রদেশের বেথসৈদা নিবাসী ফিলিপের কাছে গিয়ে তারা অনুরোধ করে বলল, মহাশয় আমরা যীশুর দর্শন পেতে চাই।
{12:22} ফিলিপ আন্দ্রিয়েক কাছে গিয়ে একথা বললেন। তারপর দুজনেই গিয়ে যীশুকে বললেন একথা।
{12:23} যীশু তখন বললেন, মানবপুত্রের মহিমান্বিত হবার লগ্ন উপস্থিত।
{12:24} আমি তোমাদের এই সত্য বলছি, একটি গমের দানা মাটিতে পড়ে না মরা পর্যন্ত সেটি এককই থাকে কিন্তু মরলে পর তা হয় অজস্র ফসলদায়ী।
{12:25} নিজের জীবনের প্রতি যে আসক্ত সে তার জীবন হারাবে কিন্তু এই জগতে নিজ প্রাণকে যে তুচ্ছ করে, সে লাভ করবে অনন্ত জীবনের নিরাপত্তা।
{12:26} যে আমার সেবক হতে চায় তাকে হতে হবে আমার অনুগামী। তাহলে আমি যেখানে থাকব আমার সেবকও সেইখানেই থাকবে। যে আমার সেবক হবে তাকে আমার পিতা সম্মানিত করবেন।
{i12:27} নিজের মৃত্যু সম্বন্ধে যীশুর দ্বিতীয়বার ভবিষ্যদ্বাণী
{12:27} অন্তর আমার গভীর উদ্বেগে অস্থির। কি বলব আমি? পিতা এই বিষম লগ্ন থেকে আমাকে নিষ্কৃতি দাও? না। এই লগ্নের জন্যই তো আমার আগমন। পিতা, তোমারই নাম হোক মহিমান্বিত।
{12:28} তখন অন্তরীক্ষে শোনা গেল দৈববাণী: আমি মহিমান্বিত করেছি সে নাম এবং মহিমান্বিত করব আবার!
{12:29} সেখানে দাঁড়িয়েছিল যে জনতা, তারা সেই বাণী শুনে বলল, বজ্রধ্বনি হচ্ছে। অন্যেরা বলল, একজন স্বর্গদূত ওঁর সঙ্গে কথা বললেন।
{12:30} যীশু বললেন, এই বাণী ধ্বনিত হল তোমাদেরই জন্য, আমার জন্য নয়।
{12:31} এ জগতের বিচারের লগ্ন সমুপস্থিত। এ জগত যার অধীন সে এখন বিতাড়িত হবে।
{12:32} আমি যখন ঊর্ধ্বে উন্নীত হব তখন সমস্ত মানুষকে আমার দিকে আকৃষ্ট করব।
{12:33} কিভাবে তাঁকে মৃত্যুবরণ করতে হবে, এই কথায় তারই আভাস তিনি দিয়েছিলেন।
{12:34} লোকেরা তাঁকে বলল, শাস্ত্র থেকে আমরা জেনেছি যে মশীহ চিরজীবি। তাহলে ‘মানবপুত্রকে ঊর্ধ্বে উন্নীত হতে হবে'-এ কথায় আপনি কি বুঝাতে চাইছেন?
{12:35} কে এই মানবপুত্র? যীশু তাদের উত্তর দিলেন, তোমাদের মাঝে এখনও জ্যোতি রয়েছেন কিন্তু আর অল্পকাল মাত্র। যতক্ষণ জ্যোতি আছে, এগিয়ে যাও নিজেদের পথে যাতে আঁধার তোমাদের আচ্ছন্ন করতে না পারে। অন্ধকারে যে পথ চলে, সে জানে না কোথায় সে যাচ্ছে।
{12:36} যতক্ষণ তোমরা জ্যোতির সান্নিধ্যে আছ, বিশ্বাস কর সেই জ্যোতিকে, যেন তোমরাও হতে পার জ্যোতির সন্তান। এই কথা বলে যীশু তাদের কাছ থেকে চলে গেলেন একটি গোপন স্থানে।
{i12:37} ইহুদীদের অবিশ্বাস
{12:37} সকলের সামনে বহু ঐশী নিদর্শনযুক্ত কাজ করা সত্ত্বেও তারা যীশুকে বিশ্বাস করল না।
{12:38} এই ভাবেই সফল হল নবী যিশাইয়র ভবিষ্যদ্বাণী: আমাদের কথা কে বিশ্বাস করেছে প্রভু, কার কাছেই বা প্রকাশিত হয়েছেপ্রভুর পরাক্রম?
{12:39} তারা বিশ্বাস করতে পারল না-কারণ এ সম্বন্ধে নবী যিশাইয় আরও বললেনঃ
{12:40} তিনি অন্ধ করবেন তাদের নয়নরুদ্ধ করলেন তাদের হৃদয়ের দ্বার নইলে তারা চোখে দেখত এবং অন্তরে উপলব্ধি করে ফিরে আসত আর তিনি তাদের করতেন আরোগ্যদান।
{12:41} যিশাইয় তাঁর মহিমাদর্শন করেছিলেন বলেই তাঁর সম্বন্ধে এ কথা বলে গেছেন।
{12:42} তা সত্ত্বেও ইহুদী নেতৃবৃন্দের অনেকে তাঁর উপরে বিশ্বাস স্থাপন করেছিল কিন্তু ফরিশীদের ভয়ে তাঁকে স্বীকৃতি দিতে পারছিল না। তাহলে তাদের সমাজচ্যুত করা হত।
{12:43} কারণ ঈশ্বরের দেওয়া সম্মানের চেয়ে মানুষের দেওয়া সম্মানকেই তারা বেশি মূল্যবান মনে করত।
{12:44} যীশু উচ্চকন্ঠে ঘোষণা করলেন, যে আমাকে বিশ্বাস করে সে শুধু আমাকেই নয়, কিন্তু যিনি আমাকে পাঠিয়েছেন তাঁকেই বিশ্বাস করে।
{12:45} যে আমাকে দর্শন করে, আমাকে যিনি পাঠিয়েছেন তাঁকেই সে দর্শন করে।
{12:46} আমি জ্যোতিরূপে এ জগতে এসেছি। যে আমাকে বিশ্বাস করে সে অন্ধকারে থাকবে না।
{12:47} কেউ যদি আমার কথা শুনে তা পালন করে, তার বিচার আমি করব না। কারণ আমি এই পৃথিবীতে বিচার করতে আসি নি, এসেছি পৃথিবীকে উদ্ধার করতে।
{12:48} যে আমার বাণী গ্রহণ না করে আমাকে প্রত্যাখ্যান করে তার বিচার হবে অন্যভাবে। শেষের দিনে আমার মুখনিঃসৃত সেই বাণীই হবে তার বিচারক।
{12:49} আমি নিজে থেকে কিছু বলি না কিন্তু পিতা, যিনি আমাকে পাঠিয়েছেন তিনি স্বয়ং কি বলতে হবে এবং কিভাবে বলতে হবে, তার নির্দেশ আমাকে দিয়েছেন।
{12:50} আমি জানি তাঁর নির্দেশেই নিহিত আছে অনন্ত জীবন। পিতা আমাকে যা শিক্ষা দিয়েছেন সেই কথাই আমি বলি।
{i13:1} শিষ্যদের পাদপ্রক্ষালন
{13:1} এ হল তারণোৎসবের আগের ঘটনা। যীশু জানতেন, এই পৃথিবী ত্যাগ করে তাঁর পিতার কাচে প্রত্যাবর্তনের লগ্ন সমাগত। এ জগতে যাঁরা তাঁর প্রিয়জন ছিলেন, যাঁদের তিনি খুবই ভালবাসতেন, তাঁদের প্রতি তাঁর ভালবাসার চূড়ান্তরূপ প্রকাশ করলেন।
{13:2} শিমোন ইষ্কারিয়োতের পুত্র যিহুদার অন্তরে শয়তান ইতিমধ্যেই যীশুর সঙ্গে বিশ্বাসঘাতকতা করার প্ররোচনা দিয়েছিল।
{13:3} যীশু ভাল করেই জানতেন যে পিতা তাঁকে সর্বময় কর্তৃত্ব দান করেছেন এবং পিতার কাছ থেকে তিনি এসেছেন ও তাঁরই কাছে ফিরে যাচ্ছেন।
{13:4} তা সত্ত্বেও সবাই যখন ভোজে বসলেন তখন তিনি উঠে এসে নিজের গায়ের জামা খুলে রেখে একখানা তোয়ালে কোমরে জড়ালেন।
{13:5} তারপর একটা পাত্রে জল ভরলেন এবং শিষ্যদের পা ধুইয়ে তোয়ালে দিয়ে মুছিয়ে দিতে আরম্ভ করলেন।
{13:6} শিমোন পিতরের পালা এলে পিতর তাঁকে বললেন, প্রভু, আপনি কেন আমার পা ধুইয়ে দেবেন?
{13:7} যীশু বললেন, আমার কাজের মর্ম তুমি এখন বুঝবে না কিন্তু পরে বুঝবে।
{13:8} যীশু বললেন, আমি যদি তোমার পা না ধুয়ে দিই তাহলে আমার সঙ্গে তোমার কোন সম্পর্ক থাকবে না।
{13:9} শিমোন পিতর তখন বললেন, তাহলে, প্রভু, শুধু আমার পা নয়, আমার হাত আর মাথাও ধুইয়ে দিন।
{13:10} যীশু বললেন, যে স্নান করেছে তার পা ছাড়া আর কিছু ধোবার দরকার নেই। তার সর্বাঙ্গই শুচি। তোমরা শুচি, অবশ্য তোমাদের সকলে নয়।
{13:11} কে তাঁর সঙ্গে বিশ্বাসঘাতকতা করবে তা তিনি জানতেন বলেই বললেন, ‘তোমাদের মধ্যে সকলে নয়।’
{13:12} সকলের পা ধোয়ানো হয়ে গেলে যীশু জামা পরে আবার গিয়ে বসলেন। তারপর জিজ্ঞাসা করলেন, আমি কি করলাম বুঝতে পারলে তোমরা?
{13:13} তোমরা আমায় ‘গুরুদেব’, ‘প্রভু’ বলে ডাক এবং তা ঠিকই কারণ আমি তাই-ই।
{13:14} তোমাদের প্রভু এবং গুরু হয়ে আমি যদি তোমাদের পা ধুইয়ে দিতে পারি তাহলে তোমাদেরও পরস্পরের পা ধুইয়ে দেওয়া উচিত।
{13:15} আমি তোমাদের সামনে একটি আদর্শ রেখে গেলাম যেন আমি যা করলাম, তোমরাও তাই কর।
{13:16} সত্যি সত্যি আমি তোমাদের বলছি যে ভৃত্য প্রভুর চেয়ে বড় নয় এবং প্রেরিত ব্যক্তি প্রেরণকর্তার চেয়ে বড় নয়।
{13:17} এ কথা যদি তোমরা জেনে থাক এবং তা যদি কার্যতঃ পালন কর তাহলে তোমরা হবে ধন্য।
{13:18} আমি তোমাদের সকলের কথা বলছি না। আমি জেনেশুনেই তোমাদের মনোনীত করেছি যাতে সফল হয় শাস্ত্রের এই বাক্য-'যে আমার পরম বন্ধু, যাকে আমি বিশ্বাস করেছিলাম, যে আমার সঙ্গে নিত্য অন্ন গ্রহণ করেছে, আজ সে-ই আমার বিরুদ্ধে উঠে দাঁড়িয়েছে-
{13:19} এই ঘটনা আগেই আমি তোমাদের বলে দিচ্ছি যেন এ ঘটনা ঘটলে পর তোমরা বুঝতে পার যে আমি কে।
{13:20} সত্যি সত্যি আমি তোমাদের বলছি, আমার প্রেরিত কোন দূতকে যদি কেউ গ্রহণ করে তাহলে সে আমাকেই গ্রহণ করবে এবং আমাকে যে গ্রহণ করবে, যিনি আমাকে পাঠিয়েছেন তাঁকেই সে গ্রহণ করে।
{i13:21} বিশ্বাসঘাতকের প্রতি যীশুর ইঙ্গিত ( মথি 26:20-25 ; মার্ক 14:17-21 ; লুক 22:21-23 )
{13:21} এ কথার পর যীশু গভীর মর্মবেদনায় বিচলিত হয়ে পড়লেন। বললেন, সত্যি, সত্যি তোমাদের আমি বলছি, তোমাদের মধ্যে একজন আমার সঙ্গে বিশ্বাসঘাতকতা করতে চলেছে।
{13:22} যীশু কার কথা বলছেন বুঝতে না পেরে শিষ্যেরা হতভম্ব হয়ে মুখ চাওয়াচাওয়ি করতে লাগলেন।
{13:23} শিষ্যদের মধ্যে যীশু যাঁকে খুব ভালবাসতেন তিনি যীশুর কোন ঘেঁষে বসেছিলেন।
{13:24} শিমোন পিতর তাঁকে ইসারায় বললেন, জিজ্ঞাসা কর কার কথা উনি বলছেন?
{13:25} তখন সেই শিষ্য যীশুর গায়ে হেলে পড়ে তাঁকে জিজ্ঞাসা করলেন, প্রভু, কে সে?
{13:26} যীশু বললেন, রুটির টুকরো পাত্রে ডুবিয়ে যাকে দেব সে-ই। তারপর তিনি এক টুকরো রুটি নিয়ে পাত্রে ডুবিয়ে শিমোন ইষ্কারিয়োতের পুত্র যিহুদার হাতে দিলেন।
{13:27} রুটি গ্রহণ করার সঙ্গে সঙ্গে শয়তান তার উপর ভর করল। যীশু তাকে বললেন, যা করার তাড়াতাড়ি করে ফেল।
{13:28} তাঁর এ কথার মর্ম ভোজে উপস্থিত কেউ বুঝতে পারলেন না।
{13:29} কেউ কেউ ভাবলেন, সাধারণ তহবিলের ভার যেহেতু যিহুদার হাতে তাই হয়তো উৎসবের জন্য দরকারী জিনিসপত্র কেনার কথা যীশু তাকে বলছেন কিম্বা গরীবদের কিছু দান করার কথা বলছেন।
{13:30} যিহুদার রুটি নিয়ে তক্ষুণি বাইরে বেরিয়ে গেল। বাইরে তখন ঘোর অন্ধকার।
{i13:31} নূতন অনুশাসন
{13:31} যিহুদা বাইরে বেরিয়ে গেলে যীশু বললেন, মানবপুত্র এখন মহিমান্বিত হতে চলেছেন এবং তাঁর মাধ্যমে ঈশ্বরও হবেন মহিমান্বিত।
{13:32} ঈশ্বর যদি তাঁর মাধ্যমে মহিমান্বিত হল তাহলে ঈশ্বরও আপন মহিমায় তাঁকে মহিমান্বিত করবেন এবং এখনই করবেন।
{13:33} বৎসগণ, আর অল্পকাল তোমাদের সঙ্গে আমি আছি। তারপর আমাকে তোমরা খুঁজবে এবং ইহুদীদের যেমন বলেছি তেমনি তোমাদেরও বলছি, যেখানে আমি যাচ্ছি সেখানে তোমরা যেতে পার না।
{13:34} একটি নূতন অনুশাসন আমি তোমাদের দিচ্ছি, তোমরা পরস্পরকে ভালবেস। আমি যেমন তোমাদের ভালবেসেছি, তেমনি তোমরাও পরস্পরকে ভালবাসবে।
{13:35} পরস্পরের প্রতি তোমাদের এই ভালবাসা দেখেই সকলে জানবে, তোমরা আমার শিষ্য।
{13:36} শিমোন পীতর যীশুকে জিজ্ঞাসা করলেন, প্রভু, আপনি কোথায় যাচ্ছেন? যীশু বললেন, আমি যেখানে যাচ্ছি সেখানে এখন তুমি আমার অনুসরণ করতে পার না কিন্তু পরে একদিন অনুসরণ করতে পারবে।
{13:37} পিতর তাঁকে জিজ্ঞাসা করলেন, কেন প্রভু এখন আপনাকে অনুসরণ করতে পারব না? আমি আপনার জন্য জীবন দিতেও প্রস্তুত।
{13:38} যীশু বললেন, সত্যিই কি তুমি আমার জন্য জীবন দিতে পারবে? কিন্তু সত্যিই তোমাকে আমি বলছি, মোরগ ডেকে ওঠার আগে আমাকে তুমি তিনবার অস্বীকার করবে।
{i14:1} যীশুই পথ ( মথি 26:31-35 ; মার্ক 14:27-31 ; লুক 22:31-34 )
{14:1} তোমাদের হৃদয়কে উদ্বিগ্ন হতে দিও না। ঈশ্বরে বিশ্বাস রাখ। আমাকেও বিশ্বাসকর।
{14:2} আমার পিতার নিকেতনে অনেক আবাস আছে। না থাকলে আমি কি তোমাদের বলতাম যে আমি যাচ্ছি তোমাদের জন্য স্থান নির্দিষ্ট করতে?
{14:3} তোমাদের জন্য স্থান নির্দিষ্ট করতে আমি যখন যাচ্ছি তখন আমার কাছে তোমাদের নিয়ে যেতে নিশ্চয়ই আবার ফিরে আসব যাতে আমি যেখানে থাকব সেখানে তোমরাও থাকতে পার।
{14:4} আমি যেখানে যাচ্ছি সেখানে যাওয়ার পথ তোমরা জান।
{14:5} থোমা বললেন, প্রভু, আপনি কোথায় যাচ্ছেন আমরা তো তা-ই জানি না, তাহলে কি করে আমরা সেখানকার পথ জানব?
{14:6} যীশু বললেন, আমিই পথ। আমিই সত্য এবং আমিই জীবন। আমার মাধ্যমে না গেলে কেউ পিতার কাছে যেতে পারে না।
{14:7} তোমরা যদি আমাকে জানতে তাহলে আমার পিতাকেও জানতে এখন তোমরা তাঁকে জেনেছও দেখেছ।
{14:8} ফিলিপ তাঁকে বললেন, প্রভু, পিতাকে আমাদের দর্শন করান, তাহলেই আমরা তৃপ্ত হব।
{14:9} যীশু বললেন, ফিলিপ, এতদিন আমি তোমাদের সঙ্গে আছি তবু তোমরা আমায় চিনলে না? আমায় যে দর্শন করেছে সে আমার পিতারও দর্শনলাভ করেছে।
{14:10} তাহলে কি করে তুমি বলছ, ‘পিতাকে আমাদের দর্শন করান?’ তুমি বিশ্বাস কর না যে আমি পিতার মাঝে এবং আমারই মাঝে পিতা বিরাজিত? তোমাদের কাছে আমি যা বলি, সে সব কথা নিজে থেকে বলি না। পিতা, যিনি আমার মধ্যে বিরাজ করেন, তিনিই নিজের কার্যসাধন করেছেন।
{14:11} বিশ্বাস কর, আমি পিতার মাঝে এবং পিতা আমার মাঝে বিরাজমান। এ কথা যদি বিশ্বাস করতে না পার অন্ততঃ এই সমস্ত কীর্তি দেখে আমাকে বিশ্বাস কর।
{14:12} সত্যি, সত্যি তোমাদের আমি বলছি, আমার প্রতি যদি কারও বিশ্বাস থাকে তাহলে আমি যে সব কর্মসাধন করেছি, সেও সেই কাজ করতে পারবে, এমন কি তার চেয়েও মহৎ কাজ করতে পারবে, কারণ আমি পিতার কাছে যাচ্ছি।
{14:13} আমার নামের মহিমার জন্য যা কিছু তোমরা প্রার্থনা করবে আমি তা পূর্ণ করব যেন পুত্রের মাধ্যমে পিতার মহিমা প্রকাশিত।
{14:14} আমার নামে যদি তোমরা কোন আবেদন জানাও আমি তা পূর্ণ করব।
{i14:15} পবিত্র আত্মা দানের প্রতিশ্রুতি
{14:15} তোমরা যদি আমাকে ভালবেসে থাক তাহলে আমার সমস্ত আদেশ তোমরা পালন করবে।
{14:16} পিতার কাছে আমি প্রার্থনা করব যেন চিরদিন তোমাদের সঙ্গে থাকার জন্য তিনি তোমাদের আর একজন সহায় পাঠিয়ে দেন।
{14:17} তিনিই সেই সত্যের আত্মা, জগত সংসার তাঁকে গ্রহণ করতে পারে না কারণ সংসারে তাঁর দর্শন পায় না কিম্বা তাঁর পরিচয়ও জানে না। কিন্তু তোমরা তাঁকে জান। তিনি তোমাদের সঙ্গেই থাকেন এবং তোমাদেরই অন্তরে তাঁর বাস।
{14:18} তোমাদের আমি নিঃসহায় ফেলে যাব না, আবার আমি তোমাদের কাছে ফিরে আসছি।
{14:19} কিছুদিন পরে সংসার আর আমায় দেখতে পাবে না কিন্তু তোমরা আমার দর্শন পাবে। যেহেতু আমি জীবনময় সেইহেতু তোমরাও জীবিত থাকবে।
{14:20} সেদিন তোমরা জানবে যে পিতার মাঝে আমি বিরাজমান, তোমরা রয়েছ আমার মাঝে লীন হয়ে এবং আমি বিরাজিত তোমাদের অন্তরে।
{14:21} যে আমার নির্দেশ গ্রহণ করে ও পালন করে, সে-ই আমাকে প্রকৃত ভালবাসে। আর যে আমাকে ভালবাসে, আমার পিতাও তাকে ভালবাসেন। তাকে আমি ভালবাসব এবং তার কাছে আমি নিজেকে প্রকাশ করব।
{14:22} যিহুদা তাঁকে জিজ্ঞাসা করল (যিহুদা ইষ্কারিয়োত নয়, অন্য আর একজন), প্রভু, আপনি শুধু আমাদেরই কাছে নিজেকে প্রকাশ করবেন, জগতের কাছে নয়?
{14:23} যীশু বললেন, যে আমায় ভালবাসে সে আমার আদেশ পালন করবে। আমার পিতা তাকে ভালবাসেন এবং আমরা উভয়ে তার কাছে আসব, বাস করব তাঁর সঙ্গে।
{14:24} কিন্তু যে আমায় ভালবাসে না সে আমার আদেশ পালন করবে না। আমার কাছে তোমরা যা শোন, সেগুলি আমার নিজের কথা নয়, যিনি আমাকে পাঠিয়েছেন, এ হল আমার সেই পিতারই বাণী।
{14:25} তোমাদের সঙ্গে বর্তমান থাকতেই এসব কথা আমি তোমাদের বললাম।
{14:26} কিন্তু তোমাদের সহায় সেই পবিত্র আত্মা যাঁকে পিতা আমার পরিবর্তরূপে পাঠাবেন, তিনিই তোমাদের সব কিছু শিক্ষা দেবেন এবং আমার সমস্ত বাণী তোমাদের স্মরণে এনে দেবেন।
{14:27} শান্তি আমি রেখে গেলাম তোমাদের জন্য। দিয়ে গেলাম আমারই শান্তি। সংসার যে শান্তি দেয়, আমার এ দান তার মত নয়। শান্ত কর তোমাদের উদ্বিগ্ন হৃদয়, দূর কর তোমাদের ভয় ব্যাকুলতা।
{14:28} এখনই আমি তোমাদের বললাম যে ‘আমি চলে যাচ্ছি কিন্তু আবার আসব তোমাদের কাছে।’ যদি তোমরা আমাকে ভালবাসতে তাহলে আমি পিতার কাছে যাচ্ছি বলে তোমরা আনন্দিত হতে কারণ পিতা আমার চেয়েও মহান।
{14:29} এ ঘটনা ঘটার আগেই আমি তোমাদের এ কথা বললাম, যাতে এ ঘটনা ঘটলে তোমরা বিশ্বাস করতে পার।
{14:30} তোমাদের সঙ্গে আর বেশিক্ষণ কথা আমি বলব না কারণ এ জগত যার অধীন সে আসছে। কিন্তু আমার উপরে তার কোন কর্তৃত্ব নেই, আমি পালন করি পিতার নির্দেশ, যেন জগত জানতে পারে যে আমি পিতার প্রেমে একনিষ্ঠ।
{14:31} চল আমরা এখান থেকে যাই।
{i15:1} যীশুই প্রকৃত দ্রাক্ষালতা
{15:1} আমিই প্রকৃত দ্রাক্ষালতা এবং আমার পিতা ক্ষেত্রপাল।
{15:2} আমার সঙ্গে যুক্ত কোন শাখায় যদি ফল না ধরে তিনি সে শাখা কেটে ফেলে দেন আর প্রত্যেকটি ফলবন্ত শাখা তিনি ছেঁটে দেন যেন তাতে আরও বেশি ফল ধরে।
{15:3} আমি যে সব কথা তোমাদের বলছি, সেগুলির দ্বারা তোমরা ইতিমধ্যেই পরিমার্জিত হয়েছ।
{15:4} তোমাদের অন্তরে আমি বিরাজ করি এবং তোমরাও আমার সঙ্গে সংযুক্ত হয়ে থাক। দ্রাক্ষালতার সঙ্গে সংযুক্ত না থাকলে শাখা যেমন নিজে থেকে ফলবন্ত হতে পারে না তেমনি আমার সঙ্গে সংযুক্ত না থাকলে তোমরাও ফলবন্ত হতে পারবে না।
{15:5} আমি দ্রাক্ষালতা আর তোমরা হলে শাখা। যে আমার সঙ্গে সংযুক্ত থাকে এবং যার অন্তরে আমি বিরাজ করি, সে অজস্র ফলে ফলবান হয়।
{15:6} কারণ আমাকে ছাড়া কিছুই তোমরা করতে পার না। যে আমার সঙ্গে সংযুক্ত নয়, শুকনো শাখার মতই সে পরিত্যক্ত হয়। শুকনো শাখাগুলি জড় করে আগুনে পুড়িয়ে দেওয়া হয়।
{15:7} যদি তোমরা আমাকে আশ্রয় কর এবং আমার বাণী যদি তোমাদের অন্তরে বিরাজ করে তাহলে তোমরা যা চাইবে, তা-ই পাবে।
{15:8} অজস্র ফলে তোমরা ফলবান হলে আমার পিতা মহিমান্বিত হন এবং তার দ্বারাই প্রমাণিত হয় যে তোমরা আমারই শিষ্য।
{15:9} পিতা যেমন আমাকে ভালবাসেন তেমন আমিও তোমাদের ভালবেসেছি। আমার প্রেমে মগ্ন হয়ে থাক তোমরা।
{15:10} আমি যেমন আমার পিতার আদেশ পালন করি তাঁর প্রেমে স্থিতিলাভ করেছি তেমনি তোমরাও আমার আদেশ পালন করে আমার প্রেমে স্থিতপ্রতিষ্ঠ হও।
{15:11} এ কথা আমি তোমাদের বলছি এ জন্য, যাতে আমার আনন্দ তোমাদের অন্তরে বিরাজিত হয়ে তোমাদের আনন্দকে পূর্ণতা দান করে।
{15:12} আমি যেমন তোমাদের ভালবেসেছি তেমনি তোমরা পরস্পরকে ভালবাস, এই আমার আদেশ।
{15:13} মানুষের পক্ষে বন্ধুর জন্য প্রাণ বিসর্জন দেওয়ার চেয়ে মহত্তর প্রেমের প্রকাশ আর কিছুতেই নেই।
{15:14} আমার আদেশ যদি পালন কর তাহলেই তোমরা হবে আমার সুহৃদ।
{15:15} এখন থেকে আমি আর তোমাদের দাস বলব না। কারণ কোন দাস জানে না তার মনিব কি করেন।
{15:16} তোমাদের আমি বন্ধু বলেছি বলেই পিতার কাছে যা কিছু আমি শুনেছি সবই তোমাদের কাছে ব্যক্ত করেছি। তোমরা আমাকে মনোনীত করেছি তোমাদের এবং স্থায়ী ফল দান করার জন্যই তোমাদের নিযুক্ত করেছি। তাই আমার উদ্দেশ্য সাধনের জন্য আমার নামে পিতার কাছে যা কিছু তোমরা চাইবে তিনি সবই তোমাদের দেবেন।
{15:17} তোমাদের প্রতি এই আমার আদেশ: তোমরা পরস্পরকে ভালবাস।
{i15:18} জগতসংসারের ঘৃণা
{15:18} জগতসংসার যদি তোমাদের ঘৃণা করে, জেনো, তোমাদের আগে জগত আমাকেই ঘৃণা করেছে।
{15:19} তোমরা যদি সংসারের সঙ্গে সংশ্লিষ্ট হতে তাহলে সংসার তার আপনজন রূপে তোমাদের ভালবাসত। কিন্তু যেহেতু তোমরা জগতের সঙ্গে সংশ্লিষ্ট নও, যেহেতু এ জগতের মধ্যে আমি তোমাদের মনোনীত করেছি, সেইজন্যই জগত সংসার তোমাদের ঘৃণা করে।
{15:20} মনে রেখো আমার কথা, ‘দাস তার মনিবের চেয়ে বড় নয়।’ তারা যদি আমাকে নির্যাতন করেত পারে তাহলে তোমাদেরও নির্যাতন করবে। যদি তারা আমার কথা শুনত তাহলে তোমাদের কথাও শুনত।
{15:21} আমারই জন্য তারা তোমাদের সঙ্গে এরকম আচরণ করবে কারণ আমাকে যিনি পাঠিয়েছেন তাঁকে তারা জানে না।
{15:22} আমি যদি না আসতাম, কিছু যদি না বলতাম তাদের, তাহলে তাদের কোন পাপ হত না। কিন্তু এখন তাদের এ পাপাচারের কোন কৈফিয়ৎ নেই।
{15:23} যে আমায় ঘৃণা করে সে আমার পিতাকেও ঘৃণা করে।
{15:24} তাদের মাঝে অনন্যপূর্ব কীর্তি যদি আমি সাধন না করতাম তাহলে তাদের কোন পাপ হত না। কিন্তু তারা আমার কীর্তি দেখা সত্ত্বেও আমাকে ও আমার পিতাকে-উভয়কেই ঘৃণা করেচে।
{15:25} সুতরাং পূর্ণ হল তাদেরই বিধান শাস্ত্রের এই বচনঃ অকারণেই তারা আমায় ঘৃণা করেছে।
{15:26} পিতা থেকে যাঁর উদ্ভব, তোমাদের সহায় সেই সত্য আত্মা যখন আসবেন, পিতার কাছ থেকে যাঁকে আমি পাঠাব, তিনিই আমার সম্বন্ধে সাক্ষ্য দেবেন।
{15:27} তোমরাও আমার সাক্ষী কারণ প্রথম থেকেই তোমরা রয়েছ আমার সঙ্গে।
{16:1} তোমরা যাতে বিশ্বাস না হারাও সেইজন্য এই সমস্ত কথা আমি তোমাদের বললাম।
{16:2} তারা তোমাদের সমাজচ্যুত করবে। এমনও দিন আসবে যখন কেউ তোমাদের হত্যা করলে সে ভাববে যে সে ঈশ্বরের সেবা করছে।
{16:3} পিতাকে কিম্বা আমাকে জানে না বলেই তারা এসব কাজ করবে।
{16:4} এসব কথা আমি তোমাদের বললাম যাতে এইসব ঘটনা ঘটার সময়ে তোমরা স্মরণ কর আমার আজকের এই সতর্কবাণী। আগে এসব কথা তোমাদের আমি বলি নি কারণ তখন আমি তোমাদের সঙ্গে ছিলাম। এবার আমি তাঁর কাছে চলে যাচ্ছি যিনি আমায় পাঠিয়েছেন।
{16:5} কিন্তু তোমরা তো জিজ্ঞাসা করলে না আমায়, কোথায় আপনি যাচ্ছেন?
{16:6} তা না করে আমার কথা শুনেই তোমরা দুঃখে মূহ্যমান হয়ে পড়লে।
{16:7} তাহলেও যা সত্য তা-ই তোমাদের আমি বলছি, তোমাদের মঙ্গলের জন্যই আমি তোমাদের ছেড়ে চলে যাচ্ছি। আমি না যাওয়া পর্যন্ত তোমাদের সেই সহায় আসবেন না। এ ক্ষেত্রে আমি গিয়ে তাঁকে তোমাদের কাছে পাঠিয়ে দেব।
{16:8} তিনি এসে এ জগতের পাপ, ন্যায়, নিষ্ঠা এবং ঈশ্বরের বিচার সম্পর্কে যথার্থ জ্ঞান দান করবেন।
{16:9} তারা আমাকে বিশ্বাস করে নি, এইটাই পাপ।
{16:10} তোমাদের দৃষ্টিওর অন্তরালে পিতার কাছে আমি যে প্রত্যাবর্তন করেছি সে কথা প্রমাণ করে তিনি আমার ন্যায়নিষ্ঠতা প্রতিপন্ন করবেন
{16:11} এবং এই জগতের অধিপতির অপরাধ প্রমাণ করেই তিনি ঐশ্বরিক বিচার সম্বন্ধে তাদের করবেন নিঃসংশয়।
{16:12} তোমাদের আরও অনেক কথা আমার বলার আছে কিন্তু এখন তোমাদের পক্ষে তা হৃদয়ঙ্গম করা কঠিন।
{16:13} সেই সত্যের আত্মা যখন আসবেন তিনিই তখন তোমাদের পূর্ণ সত্যের উপলব্ধি দান করবেন। তিনি নিজে থেকে কিছুই বলবেন না, যা তিনি শুনবেন শুধুমাত্র তা-ই বলবেন এবং সমস্ত ভাবী ঘটনার কথা তিনি তোমাদের কাছে প্রকাশ করবেন।
{16:14} তিনি আমাকেই মহিমান্বিত করবেন কারণ আমার সংক্রান্ত বিষয তিনি তোমাদের কাছে ব্যাখ্যা করবেন।
{16:15} পিতার সম্সত ঐশ্বর্যই আমার। সেইজন্যই আমি বললাম, আমার কাছ থেকেই সব কিছু নিয়ে তিনি তোমাদের কাছে প্রকাশ করবেন।
{i16:16} আনন্দ-বেদনা
{16:16} আমি আর মাত্র কিছুক্ষণ আচি, তারপর আমাকে তোমরা আর দেখতে পাবে না। তারপর আর অল্পকাল পরেই আবার আমাকে দেখতে পাবে।
{16:17} যীশুর শিষ্যদের কয়েকজন আলোচনা করতে লাগলেন, ‘আর মাত্র অল্পকাল, তারপর আমাকে তোমরা দেখতে পাবে না। আবার অল্পদিন পরে আমাকে দেখথে পাবে'-আবার বলছেন, ‘আমি পিতার কাছে যাচ্ছি'- ওঁর এসব কথার অর্থ কি?
{16:18} তাঁরা বলতে লাগলেন, ‘আর অল্পকাল'-এ কথারই মানে কি? উনি কি বলতে চান, আমরা বুঝতে পারছি না।
{16:19} যীশু বুঝতে পারছিলেন যে তাঁরা তাঁকে কিছু জিজ্ঞাসা করতে চান, তাই তিনি তাঁদের বললেন, ‘আর অল্পকাল পরে তোমরা আমাকে দেখতে পাবে না কিন্তু তার কিছুকাল পরে আবার তোমরা আমাকে দেখতে পাবে'-আমার এই কথার অর্থ নিয়ে তোমরা আলোচনা করছ-তাই তো?
{16:20} সত্যিই আমি তোমাদের বলছি, তোমরা শোকাকুল হবে কিন্তু জগত হবে উৎফুল্ল। তোমরা শোকার্ত হবে ঠিকই কিন্তু তোমাদের শোক পরিণত হবে আনন্দে।
{16:21} সন্তান প্রসবের সময় নারী বেদনায় আর্ত হয় কিন্তু সন্তান বূমিষ্ঠ হওয়ার সঙ্গে সঙ্গে সে ভুলে যায় তার যন্ত্রণা, একটি শিশুর আগমন হয়েছে এই জগতে-এই আনন্দই তাকে করে উদ্বেল।
{16:22} সেই রকম এখন তোমরা বেদনার্ত হয়েছ কিন্তু আবার যখন তোমাদের সঙ্গে আমার দেখা হবে এবং তোমাদের হৃদয় তখন উচ্ছল হবে আনন্দে। সেই আনন্দ কেউ অপহরণ করতে পারবে না।
{16:23} সেদিন আমার কাছে তোমাদের আর কিছুই জিজ্ঞাসা করার থাকবে না। সত্যি, সত্যিই আমি তোমাদের বলছি, আমার নামে তোমরা পিতার কাছে যদি কিছু প্রার্থনা কর, তিনি তা পূর্ণ করবেন।
{16:24} আমার নামে এ পর্যন্ত তোমরা প্রার্থনা কর নি। প্রার্থনা কর, পাবে এবং তখনই তোমাদের আনন্দ হবে পরিপূর্ণ।
{i16:25} জগতবিজয়ী খ্রীষ্ট
{16:25} রূপকের মাধ্যমে এ সব কথা তোমাদের আমি বলেছি কিন্তু এমন সময় আসছে যখন আমি রূপক দিয়এ আর কিছউ বলব না, পিতার সম্বন্ধে যা কিছু বক্তব্য সব সোজাসুজিই বলব।
{16:26} সেদিন তোমরা আমার নামে তাঁর কাছে প্রার্থনা করবে। তাই আমি আর বলছি না যে আমাদের হয়ে আমি তাঁর কাছে প্রার্থনা করব কারণ
{16:27} পিতা স্বয়ং তোমাদের ভালবেসেছ এবং আমি যে ঈশ্বরের কাছ থেকে এসেছি একথা তোমরা বিশ্বাস করেছ।
{16:28} আমি এই জগতে এসেছি পিতার কাছ থেকে। আবার এ জগত পরিত্যাগ করে আমি পিতার কাছে ফিরে যাব।
{16:29} তাঁর শিষ্যেরা তাঁকে বললেন, এবার আপনি রূপক দিয়ে না বলে সোজাসুজিই বলছেন।
{16:30} এখন আমরা নিশ্চিতভাবে জানলাম যে সবকিছুই আপনার জানা। আপনাকে প্রশ্ন করার কোন প্রয়োজন নেই, এতেই আমরা বিশ্বাস করেছি যে আপনি ঈশ্বরের কাছ থেকে এসেছেন।
{16:31} যীশু তাঁদের বললেন, এবার তোমরা বিশ্বাস করলে? দেখ, এমন সময় আসছে বরং এখনই সে লগ্ন উপস্থিত যখন তোমরা সকলে ছত্রভঙ্গ
{16:32} হয়ে আমাকে একলা ফেলে চলে যাবে যে যার গৃহে, তখনও আমি কিন্তু নিঃসঙ্গ থাকবে না, কারণ পিতা আমার সঙ্গে আছেন।
{16:33} আমারই মাঝে তোমরা শান্তিলাভ করবে, এইজন্যই এমন কথা আমি তোমাদের বললাম। জগত তোমাদের দুঃখ-যন্ত্রণা দেবে কিন্তু সাহস কর আমিই বিজয়ী, আমিই জয় করেছি এই জগতকে।
{i17:1} শিষ্যদের জন্য যীশুর প্রার্থনা
{17:1} এই সমস্ত কতা বলার পর যীশু স্বর্গের দিকে চোখ তুলে বললেন, পিতা, লগ্ন সমাগত। এখন তোমার পুত্রকে মহিমান্বিত কর যেন পুত্র তোমাকে মহিমান্বিত করতে পারে।
{17:2} সর্বমানবের উপরে আধিপত্য তুমি তাঁকে দিয়েছ। তাই যাদের তুমি তাঁর হাতে সমর্পণ করেছ, তাদের অনন্ত জীবন দান করার অধিকারও তাঁর আছে।
{17:3} তুমিই যে একমাত্র সত্য ঈশ্বর এবং তুমিই যে যীশুখ্রীষ্টকে প্রেরণ করেছ-এই উপলব্ধির হল শাশ্বত জীবন।
{17:4} যে কর্তব্যভার তুমি আমার উপর ন্যস্ত করেছ, সেই কর্তব্য সমাধা করে আমি এ জগতে তোমাদের মহিমান্বিত করেছি।
{17:5} হে পিতঃ, জগত পূর্বে তোমার সঙ্গে যে মহিমায় আমি সংযুক্ত ছিলাম এখন তোমার সাক্ষাতে সেই মহিমায় আমায় মহিমান্বিত কর।
{17:6} এ জগতে যাদের তুমি আমায় দান করেছ, তাদের কাছে আমি তোমার স্বরূপ প্রকাশ করেছি। তারা তোমারই, তুমি তাদের আমাকে দিয়েছ, তারা পালন করেছে তোমারই আদেশ।
{17:7} এখন তারা জেনেছে যে আমার যা কিছু, সব তোমারই দান।
{17:8} তোমার দেওয়া বাণী আমি তাদের দান করেছি, তারা তা গ্রহণ করেছে। নিশ্চিত ভাবে তারা জেনেছে যে আমি তোমারই কাছ থেকে এসেছি এবং বিশ্বাস করেছে যে তুমিই প্রেরণকর্তা।
{17:9} জগতের জন্য আমার এ বিনতি নয়, তাদেরই জন্য আমার বিনতি, কারণ যাদের তুমি আমায় দিয়েছ, তারা তোমারই।
{17:10} যা কিছু আমার সবই তোমার এবং যা কিছু তোমার, তা আমারই। তাদের দ্বারাই আমার মহিমা প্রকাশিত।
{17:11} এ জগতে আমি আর থাকছি না, তোমার কাছে যাচ্ছি কিন্তু এরা এ জগতেই থাকছে। পবিত্রতম পিতা, যাদের তুমি আমার হাতে সমর্পণ করেছ, তোমার নামের মাহাত্ম্যেই তাদের রক্ষা কর যেন আমরা যেমন একাত্ম, তারাও তেমনি একাত্ম হয়।
{17:12} তুমি যাদের আমায় দিয়েছ তাদের সঙ্গে আমি যখন ছিলাম তখন তোমার নামের গুণে আমি তাদের রক্ষণাবেক্ষণ করেছি। তাদের আর একজনও বিনষ্ট হয় নি শুধু সেই ব্যক্তি ছাড়া যার বিনাশ ছিল অবশ্যম্ভাবী-যেন শাস্ত্রের বাণী পূর্ণ হয়।
{17:13} তোমার কাছে এবার আমি যাচ্ছি কিন্তু জগতে থাকতে থাকতেই এসব কথা আমি বলছি যেন আমারই আনন্দে তাদের হৃদয় পূর্ণ হয়।
{17:14} তোমার বাণী আমি তাদের দিয়েছি তাই জগত তাদের ঘৃণা করে, কারণ আমার মত তারাও এ জগতের নয়।
{17:15} আমার নিবেদন এই নয় যে তুমি তাদের জগত থেকে সরিয়ে নাও, কিন্তু অশুভ শক্তির প্রভাব থেকে তাদের তুমি রক্ষা কর।
{17:16} আমার মত তারাও এ জগতের নয়।
{17:17} তোমার বাক্যই সত্যস্বরূপ, সেই সত্যের দ্বারা তুমি তাদের শুচিশুদ্ধ কর।
{17:18} তুমি যেমন আমায় এ জগতে প্রেরণ করেছ তেমনি আমিও তাদের পাঠাচ্ছি জগদ্বাসীর কাছে।
{17:19} তাদের জন্য আমি তোমার কাছে আত্মোৎসর্গ করছি যেন তারাও প্রকৃতই তোমার কাছে আত্মনিবেদন করে।
{17:20} শুধুমাত্র এদেরই জন্য নয় কিন্তু যারা তাদের প্রচার শুনে আমাকে বিশ্বাস করবে তাদের জন্যও আমার বিনতি, তারাও যেন একাত্ম হয়।
{17:21} হে পিতা, তুমি যেমন আমার মধ্যে বিরাজমান এবং আমি তোমাতে বিরাজিত, তেমনি তারাও যেন আমাদের মাঝে একান্ত হয়ে বিরাজ করে যেন তার দ্বারা তুমিই যে আমাকে পাঠিয়েছ এ কথা জগতসংসার বিশ্বাস করতে পারে।
{17:22} যে গৌরব তুমি আমায় দিয়েছ আমি সেই গৌরব তাদের দিয়েছি, যেন তারা আমাদেরই মত একাত্ম হয়।
{17:23} তুমি যেমন আমাতে থাক, তেমনি আমি যদি থাকি তাদের অন্তরে, তাহলে তারা হবে সম্পূর্ণ একাত্ম। তখনই জগত জানবে যে তুমিই আমার প্রেরণকর্তা। আমাকে যেমন তুমি ভালবেসেছ তেমনি ভালবাস তাদেরও।
{17:24} হে, পিতা, যাদের তুমি আমায় দান করেছ, আমার বিনতি আমি যেখানে থাকব তারাও যেন সেখানে থাকে এবং জগত পত্তনের আগেই ভালবেসে যে মহিমা আমায় তুমি দান করেছ, সেই মহিমা যেন তারা দর্শন করে।
{17:25} হে ধর্মময় পিতা, জগতসংসার যদিও তোমায় জানে না কিন্তু আমি তোমায় জানি এবং এরা জানে যে তুমি আমায় প্রেরণ করেছ।
{17:26} তোমার নামের মাহাত্ম্য আমি তাদের জ্ঞাত করেছি এবং জ্ঞাত করে যাব যেন আমার প্রতি তোমার যে প্রেম, সেই প্রেম সঞ্চারিত হয় তাদেরও অন্তরে, আর আমিও বিরাজ করি তাদের মাঝে।
{i18:1} যীশুর গ্রেপ্তার বরণ ( মথি 26:47-56 ; মার্ক 14:43-50 ; লুক 22:47-53 )
{18:1} প্রার্থনা নিবেদনের পর যীশু তাঁর শিষ্যদের নিয়ে কিদ্রোণ উপত্যকা পেরিয়ে একটি বাগানে চলে গেলেন।
{18:2} বিশ্বাসঘাতক যিহুদা সি জায়গাটির কথা জানত কারণ যীশু প্রায়ই সেখানে তাঁর শিষ্যদের সঙ্গে মিলিত হতেন।
{18:3} তাই যিহুদা প্রধান পুরোহিত এবং ফরিশীদের প্রেরিত মন্দিরের কিছু প্রহরী এবং একদল রোমীয় সৈন্য সঙ্গে নিয়ে সেই বাগানে গেল। তাদের হাতে ছিল মশাল, লন্ঠন ও অস্ত্রশস্ত্র।
{18:4} আসন্ন ঘটনার কথা জেনেই যীশু তাদের কাছে এগিয়ে গিয়ে জিজ্ঞাসা করলেন, কাকে খুঁজছ তোমরা?
{18:5} তারা বলল, নাসরতের যীশুকে। যীশু বললেন, আমিই সেই। বিশ্বাসঘাতক যিহুদা সেখানে তাদেরই সঙ্গে দাঁড়িয়েছিস।
{18:6} ‘আমিই সেই’ একথা যীশু বলতেই তারা পিছিয়ে গিয়ে মাটিতে পড়ে গেল।
{18:7} যীশু আবার তাদের জিজ্ঞাসা করলেন, কাকে খুঁজছ তোমরা? তারা বলল, নাসরতের যীশুকে।
{18:8} যীশু তাদের বললেন, আমি তো বললাম তোমাদের, আমিই সেই ব্যক্তি। আমাকেই যদি চাও তাহলে এদের সবাইকে যেতে দাও।
{18:9} ‘তুমি আমায় যাদের দিয়েছ একজনকেও আমি হারাই নি'- যীশু তাঁর প্রার্থনার এই বাণী পূর্ণ করার জন্যই একথা বলেছিলেন।
{18:10} শিমোন পিতরের কাছে ছিল একটি তরবারি। সেই তরবারি বের করে তিনি প্রধান পুরোহিতের ক্রীতদাস মল্কাসের কান কেটে ফেললেন।
{18:11} যীশু পিতরকে বললেন, কোষে রাখ তোমার তরবারি। এ পানপাত্র আমার পিতার দান, তা থেকে কি আমি পান করব না?
{i18:12} হাননের সম্মুখে যীশু
{18:12} সেনাপতিসহ সৈন্যদল এবং ইহুদী প্রহরীরা যীশুকে গ্রেপ্তার করে বেঁধে ফেলল।
{18:13} প্রথমে তারা যীশুকে নিয়ে গেল হাননের কাছে। কারণ হানন ছিলেন সেই বছরের জন্য নিযুক্ত প্রধান পুরোহিত কায়াফার শ্বশুর।
{18:14} এই কায়াফাই ইহুদীদের পরামর্শ দিয়েছিল যে, সমগ্র জাতির স্বার্থে বরং একজনের মৃত্যুই শ্রেয়।
{i18:15} যীশুকে পিতরের অস্বীকার ( মথি 26:69-75 ; মার্ক 14:66-72 ; লুক 22:55-62 )
{18:15} শিমোন পিতর ও আর একজন শিষ্য যীশুর অনুসরণ করলেন। অন্য শিষ্যটি প্রধান পুরোহিতের পরিচিত ছিলেন বলে যীশুর সঙ্গেই তিনি প্রধান পুরোহিতের গৃহপ্রাঙ্গণে প্রবেশ করলেন।
{18:16} পিতর দাঁড়িয়ে রইলেন সদর দরজায় বাইরে। প্রধান পুরোহিতের পরিচিত সেই শিষ্যটি তাই আবার বাইরে বেরিয়ে এসে দ্বাররক্ষী দাসীকে বলে পিতরকে ভেতরে নিয়ে এলেন।
{18:17} সেই দাসী তখন পিতরকে বলল, তুমি ঐ লোকটার একজন শিষ্য না? তিনি বললেন, কই, না তো!
{18:18} শীতের দরুণ প্রহরী ও ভৃত্যেরা মিলে কাঠকয়লার আগুন জ্বেলে চারদিকে ঘিরে দাঁড়িয়ে আগুন পোয়াচ্ছিল। পিতরও সেখানে তাদের সঙ্গে আগুন পোয়াতে লাগলেন।
{18:19} প্রধান পুরোহিত হানন যীশুকে তাঁর শিষ্যদের সম্বন্ধে ও তাঁর প্রদত্ত শিক্ষা সম্বন্ধে জেরা করতে লাগলেন।
{18:20} যীশু বললেন, আমি সারা জগতের সামনে প্রকাশ্যে শিক্ষা দিয়েছি, মন্দিরে এবং সমাজভবনে যেখানে ইহুদীরা সমবেত হয় সেইখানেই আমি শিক্ষা দিয়েছি। গোপনে কিছুই বলিনি।
{18:21} সুতরাং আমাকে জিজ্ঞাসা করছেন কেন? আমার শ্রোতাদের জিজ্ঞাসা করুন তাদের আমি কি বলেছি! আমি কি বলেছি তারা জানে।
{18:22} যীশু এ কথা বললে পাশেই দাঁড়িয়ে থাকা প্রহরীদের একজন তাঁর গালে চড় মেরে বলল, প্রধান পুরোহিতকে এ ভাবে উত্তর দিতে হয়?
{18:23} যীশু বললেন, আমি যদি অন্যায় কথা বলে থাকি তাহলে তার প্রমাণ দাও। কিন্তু আমার কথা যদি ন্যায়সঙ্গত হয় তাহলে আমায় মারছ কেন?
{18:24} হানন তখড় যীশুকে বন্দী অবস্থায়ই প্রধান পুরোহিত কায়াফার কাছে পাঠিয়ে দিলেন।
{18:25} পিতর তখনও দাঁড়িয়ে আগুন পোয়াচ্ছিলেন। সেখানকার লোকেরা তাঁকে বলল, তুমিও তো ওর একজন শিষ্য, তাই নয় কি? কিন্তু পিতর অস্বীকার করলেন, বললেন, না, না আমি নই।
{18:26} প্রধান পুরোহিতের ক্রীতদাসের মধ্যে একজন ছিল সেই লোকটার আত্মীয়, যার কান পিতর কেটে দিয়েছিলেন, সে জোর করে বলল, বলছ কি? তোমাকে আমি বাগানে ওর সঙ্গে দেখি নি?
{18:27} পিতর সে কথা আবার অস্বীকার করলেন। ঠিক তখনই মোরগ ডেকে উঠল।
{i18:28} পীলাতের দরবারে যীশু ( মথি 27:1-2 , 11-14 ; মার্ক 15:1-5 ; লুক 23:1-5 )
{18:28} ভোর বেলায় কায়াফার কাছ থেকে যীশুকে নিয়ে যাওয়া হল রাজ্যপালের প্রাসাদে। ইহুদীরা অশুচি হবে এবং তারণোৎসবের ভোজ খেতে পারবে না এই ভয়ে তারা নিজেরা প্রাসাদে ঢুকল না।
{18:29} তাই পীলাত বাইরে তাদের কাছে এসে জিজ্ঞাসা করলেন, এই ব্যক্তির বিরুদ্ধে তোমাদের কি অভিযোগ?
{18:30} তারা বলল, এ যদি দুষ্কৃতকারী না হত তাহলে একে আপনার কাছে আনতাম না।
{18:31} পীলাত তাদের বললেন, তোমরাই একে নিয়ে যাও এবং তোমাদের শাস্ত্রীয় বিধান অনুযায়ী এর বিচার কর। ইহুদীরা বলল, কিন্তু কাউকে মৃত্যুদণ্ড দেবার ক্ষমতা আমাদের নেই।
{18:32} কি ধরণের মৃত্যু তাঁকে বরণ করতে হবে, সে সম্বন্ধে যীশু যেকথা বলেছিলেন, এভাবে তা সফল হল।
{18:33} পীলাত তখন প্রাসাদের মধ্যে ফিরে গিয়ে যীশুকে ডাকিয়ে আনলেন। তাঁকে জিজ্ঞাসা করলেন, তুমি কি ইহুদীদের রাজা?
{18:34} যীশু বললেন, এ কি আপনার নিজের কথা, না অন্যেরা আমার সম্বন্ধে এ কথা আপনাকে বলেছে?
{18:35} পীসাত বললেন, আমি কি ইহুদী? তোমার স্বজাতি ও পুরোহিত প্রধানেরাই তো তোমাকে আমার কাছে হাজির করেছে। কি করেছ তুমি?
{18:36} যীশু বললেন, আমার রাজ্য এ জগতের নয়। তা যদি হত তাহলে আমার অনুচরেরা সংগ্রাম করত এবং আমি ইহুদীদের হাতে ধরা পড়তাম না। প্রকৃতপক্ষে আমার রাজ্য এখানে নয়।
{18:37} পীলাত তখন বললেন, তাহলে তুমিও একজন রাজা। যীশু বললেন, আপনিই বলছেন আমি রাজা। সত্যের পক্ষে সাক্ষ্যদান করতেই আমি জন্মেছি এবং এই উদ্দেশ্যেই জগতে আমার আগমন। সত্যাশ্রয়ী যারা, তারা আমার কথা শুনবে।
{18:38} পীলাত তাঁকে জিজ্ঞাসা করলেন, সত্য কি? এ কথা বলেই পীলাত আবার বাইরে ইহুদীদের কাছে চলে গেলেন। তাদের বললেন, আমি এর কোন দোষ দেখছি না।
{18:39} তোমাদেরই প্রথা অনুযায়ী তারণোৎসবের সময় আমি একজন বন্দীকে মুক্তিদান করে থাকি। তোমরা যদি চাও, এই ‘ইহুদীদের রাজা'কে আমি মুক্তি দেব।
{18:40} তারা সমস্বরে চীৎকার করে উঠল, ওকে নয়, আমরা চাই বারাব্বাসকে। সেই বারাব্বাস ছিল একজন দস্যু।
{19:1} পীলাত তখন যীশুকে নিয়ে গিয়ে কশাঘাত করালেন।
{19:2} সৈন্যেরা কাঁটা দিয়ে একটি মুকুট তৈরী করে যীশুর মাথায় পরিয়ে দিল এবং একটি বেগুনী রঙের পোষাক পরাল।
{19:3} তারপর তাঁর কাছে এসে বলল, জয় হোক ইহুদী রাজ! এই কথা বলে তাঁকে চড় মারতে লাগল।
{19:4} পীলাত আবার বাইরে গিয়ে ইহুদী জনতাকে বললেন, দেখ, আমি তাকে বাইরে তোমাদের কাছে নিয়ে আসছি। তোমাদের আমি জানাতে চাই যে তার কোন দোষই আমি খুঁজে পাচ্ছি না।
{19:5} বেগুনী রঙের পোষাক আর কাঁটার মুকুট পরেই যীশু বাইরে এলেন। পীলাত বললেন, এই দেখ, সেই ব্যক্তি।
{19:6} পুরোহিত প্রধানেরা এবং তাদের কর্মচারীরা যীশুকে দেখে চীৎকার করে বলতে লাগল, ওকে ক্রুশে দাও, ওকে ক্রুশে দাও। পীলাত তাদের বললেন, তাহলে তোমরা নিজেরাই একে নিয়ে গিয়ে ক্রুশে দাও, আমি এর কোন অপরাধ পেলাম না।
{19:7} ইহুদীরা তাঁকে বলল, আমাদের শাস্ত্রে একটি বিধান আছে। সেই বিধান অনুসারে ওর মৃত্যু অবধারিত। কারণ ও নিজেকে ঈশ্বরের পুত্র বলে দাবী করে।
{19:8} এ কথা শুনে পীলাত আরও শঙ্কিত হলেন এবং
{19:9} প্রাসাদের ভিতরে গিয়ে যীশুকে জিজ্ঞাসা করলেন, কোথা থেকে তুমি এসেছ? যীশু তাঁকে কোন উত্তর দিলেন না।
{19:10} পীলাত তাঁকে বললেন, তুমি কি আমার সঙ্গে কথা বলবে না? মনে রেখ, তোমাকে মুক্তিদান করার ক্ষমতা আমার আছে আবার ক্রুশে দেবার ক্ষমতাও আমার আছে।
{19:11} যীশু বললেন, ঈশ্বর তোমায় এ ক্ষমতা না দিলে আমার উপর কোন কর্তৃত্বই তোমার থাকত না। তবে যারা আমাকে তোমার হাতে তুলে দিয়েছে তাদের পাপ আরও গুরুতর।
{19:12} এ কথার পর পীলাত তাঁকে মুক্তিজান করার জন্য আপ্রাণ চেষ্টা করলেন কিন্তু ইহুদীরা চীৎকার করে বলল, যদি আপনি ওকে মুক্তি দেন তাহলে আপনি সীজারের মিত্র নন। যে নিজেকে রাজা বলে দাবী করে সে সীজারের বিরুদ্ধ পক্ষ।
{19:13} এ কথা শুনে পীলাত যীশুকে বাইরে নিয়ে এলেন এবং ‘শিলাস্তরণ'-নামে একটি স্থানে স্থাপিত বিচারাসনে এসে বসলেন। (হিব্রু ভাষায় এই স্থানটিকে বলে ‘গব্বথা')
{19:14} তখন প্রায় বেলা বারোটার। সেদিনটি ছিল তারণোৎসবের প্রস্তুতির দিন। পীলাত ইহুদীদের বললেন, এই দেখ তোমাদের রাজা।
{19:15} তারা চীৎকার করে বলল, নিপাত যাক, ও নিপাত যাক! ক্রুশে দাও ওকে। পীলাত জিজ্ঞাসা করলেন, তোমাদের রাজাকে ক্রুশে দেব? পুরোহিত প্রধানেরা বলল, সীজার ছাড়া আর কোন রাজা আমাদের নাই।
{19:16} পীলাত তখন যীশুকে ক্রুশে বিদ্ধ করার জন্য তাদের হাতে সমর্পণ করলেন। ইহুদীরা যীশুকে নিয়ে চলে গেল।
{i19:17} যীশুর ক্রুশমৃত্যু ( মথি 27:32-44 ; মার্ক 15:21-32 ; লুক 23:26-43 )
{19:17} যীশু নিজেই ক্রুশ বয়ে নিয়ে চললেন তাদের সঙ্গে করোটি পাহাড়ের দিকে। (হিব্রু ভাষায় এই স্থানটিকে বলে ‘গলগথা’।)
{19:18} সেখানে পৌঁছে তারা যীশুকে মাঝখানে রেখে তাঁর দুপাশে আরও দুজনকে তাঁর সঙ্গে ক্রুশে বিদ্ধ করল।
{19:19} পীলাত সেই সঙ্গে একটি অভিযোগপত্র লিখে দিয়েছিলেন। সেটি যীশুর ক্রুশের উপরে টাঙ্গিয়ে দেওয়া হল। তাতে লেখা ছিল, “নাসরতের যীশু, ইহুদীদের রাজা”।
{19:20} যীশুকে যে জায়গায় ক্রুশবিদ্ধ করা হয়েছিল সেই জায়গাটি শহরের খুব কাছে থাকায় বহু ইহুদীই সেই অভিযোগপত্র পড়েছিল। এটি লেখা হয়েছিল হিব্রু, ল্যাটিন ও গ্রীক ভাষায়।
{19:21} ইহুদীদের পুরোহিত প্রধানেরা তখন পীলাতের কাছে গিয়ে বললেন, “ইহুদীদের রাজা”-এ কথা লিখবেন না, লিখুন, ‘এ ব্যক্তি নিজেকে ইহুদীদের রাজা বলে’।
{19:22} পীলাত বললেন, আমি যা লিখেছি, লিখেছি।
{19:23} যীশুকে ক্রুশে বিদ্ধ করার পর সৈন্যরা তাঁর কাপড়-চোপড় নিয়ে চার ভাগ করল প্রত্যেকের জন্য এক এক ভাগ। বাকী রইল তাঁর জামাটা। জামাটা ছিল আগাগোড়া হাতে বোনা। তাতে সেলাই করা কোন জোড়া ছিল না।
{19:24} তাই সৈন্যেরা নিজেদের মধ্যে যুক্তি করে বলল, এটা আমরা ছিঁড়ব না, এস আমরা পাশার দান চেলে দেখি এটি কার ভাগে পড়ে এর দ্বারা শাস্ত্রের এই বাণী পূর্ণ হলঃ”নিজেদের মধ্যে ওরা আমার পোষাক ভাগ করে নিল, আমার পরিচ্ছজের জন্য সূর্তি করল”- সৈন্যেরা এই ভাবে ভাগবাঁটোয়ারা করল।
{19:25} যীশুর ক্রুশের কাছেই নিজ ভগিনীকে নিয়ে দাঁড়িয়েছিলেন যীশুর জননী এবং তাঁর মাসীমা এবং ক্লিওপার স্ত্রী মরিয়ম এবং মাগদালাবাসিনী মরিয়ম ।
{19:26} যীশু তাঁর মাঝে ও তাঁর প্রিয় শিষ্যকে কাছে দাঁড়িয়ে থাকতে দেখে তাঁর মাকে উদ্দেশ্য করে বললেন, মা! ঐ দেখ তোমার ছেলে!
{19:27} তারপর তিনি সেই শিষ্যকে বললেন, ঐ দেখ তোমার মা। সেই শিষ্য সেদিনই তাঁকে নিজের বাড়িতে নিয়ে গেলেন।
{19:28} সব কিছু সমাপন হয়েছে জেনে যীশু শাস্ত্রের বাণী পূর্ণ করর জন্য বললেন, আমি তৃষ্ণার্ত।
{19:29} সিরকাপূর্ণ একটি পাত্র সেখানে রাখা ছিল। সৈন্যেরা তখন সিরকাসিক্ত একটি স্পঞ্জ এসোব নলের ডগায় লাগিয়ে যীশুর মুখের কাছে ধরল।
{19:30} সিরকা গ্রহণ করার পর যীশু বললেন, সম্পূর্ণ হল। তারপর মাথা নত করে প্রাণত্যাগ করলেন।
{19:31} সেদিন ছিল তারণোৎসবের প্রস্তুতির দিন। এই ‘সাব্বাথ’ দিনে দেহগুলি যাতে ক্রুশের উপরে না থাকে সেইজন্য ইহুদীরা সেগুলির পা ভেঙ্গে ক্রুশ থেকে নামিয়ে ফেলার জন্য পীলাতের কাছে অনুরোধ জানিয়েছিল। (সেই ‘সাব্বাথ দিন'টি ছিল আবার বিশেষ পর্বের দিন।)
{19:32} তাই সৈন্যেরা যীশুর সঙ্গে যে দুজনকে ক্রুশে দেওয়া হয়েছিল তাদের পা ভেঙ্গে দিল।
{19:33} কিন্তু যীশুর কাছে এসে তারা দেখল যে এরই মধ্যে তাঁর মৃত্যু হয়েছে। তাই তারা তাঁর পা আর ভাঙ্গল না।
{19:34} কিন্তু একজন সৈনিক তাঁর পাঁজরে বর্শা দিয়ে এআঘাত করল, সঙ্গে সঙ্গে ক্ষতমুখ থেকে নির্গত হল রক্ত আর জল।
{19:35} যিনি প্রত্যক্ষদর্শী, তিনি এই সাক্ষ্য দিচ্ছেন।
{19:36} কারণ শাস্ত্রের এই বচন পূর্ণ হওয়ার জন্যই এই সব ঘটনা ঘটেছিল: ‘একটি অস্থিও তার ভগ্ন হবে না।’
{19:37} শাস্ত্রে আরও লেখা আছে, ‘যাঁকে তারা বিদ্ধ করেছে তাঁর দিকেই দৃষ্টি নিবদ্ধ করবে তারা।’
{i19:38} যীশুর সমাধি ( মথি 27:57-61 ; মার্ক 15:42-47 ; লুক 23:50-56 )
{19:38} আরিমাথিয়া শহর নিবাসী যোষেফ পীলাতের কাছে গিয়ে যীশুর দেহ নামিয়ে নিয়ে যাওয়ার অনুমতি প্রার্থনা করলেন। (ইনি যীশুর শিষ্য ছিলেন কিন্তু ইহুদীদের ভয়ে সে কথা প্রকাশ করতেন না।) পীলাত তাঁকে অনুমতি দিলেন। তিনি তখন যীশুর দেহ ক্রুশ থেকে নামিয়ে নিয়ে গেলেন।
{19:39} নিকদিমও তাঁর সঙ্গে এসে যোগ দিলেন। তিনি সঙ্গে এনেছিলেন প্রায় সোয়া মণ গন্ধরস মেশান অগুরু। ইনিই আগে একদিন রাতের বেলায় যীশুর সঙ্গে সাক্ষাৎ করতে এসেছিলেন।
{19:40} ইহুদীদের সমাধিদানের প্রথা অনুযায়ী তাঁরা যীশুর দেহে সুগন্ধি মশলা মাখিয়ে ক্ষৌমবস্ত্রে জড়ালেন।
{19:41} যেখানে যীশুকে ক্রুশে দেওয়া হয়েছিল তার কাছেই একটা উদ্যান ছিল। সেখানে ছিল একটা নতুন সমাধি গুহা। এখানে কোনদিন কাউকে সমাহিত করা হয় নি।
{19:42} সেদিন তারণোৎসবের প্রস্তুতির দিন থাকায় তাঁরা কাছাকাছি ঐ কবরে যীশুর দেহ রাখলেন।
{i20:1} শূন্য সমাধি ( মথি 28:1-8 ; মার্ক 16:1-8 ; লুক 24:1-12 )
{20:1} রবিবার দিন ভোরবেলা মাগদালাবাসিনী মরিয়ম গেলেন সেই সমাধির কাছে তখনও আঁধার কাটে নি। গিয়ে দেখলেন, সমাধিমুখ থেকে পাথরটা সরান রয়েছে।
{20:2} তিনি দৌড়ে গেলেন শিমোন পিতর এবং যীশুর সেই প্রিয় শিষ্যের কাছে। বললেন, ওরা সমাধি থেকে প্রভুকে নিয়ে গেছে, কোথায় তাঁকে রেখেছে আমরা জানি না।
{20:3} তখনই পিতর এবং অন্য শিষ্যটি চললেন সমাধি অভিমুখে।
{20:4} ছুটে চললেন তাঁরা দুজনে। অন্যজন দৌড়ে পিতরকে পিছনে ফেলে সমাধিতে আগে গিয়ে পৌঁছালেন।
{20:5} সমাধির ভিতর ঝুঁকে দেখতে পেলেন, ক্ষৌমবস্ত্রের ফালিগুলো সেখানে পড়ে রয়েছে। তিনি কিন্তু তার ভিতরে গেলেন না।
{20:6} তারপর শিমোন পিতর তাঁর পিছনে পিছনে এসে সোজা সমাধিগুহায় প্রবেশ করলেন। দেখলেন, ক্ষৌমবস্ত্রের ফালিগুলো পড়ে রয়েছে।
{20:7} যে রুমালখানা যীশুর মাথায় দেওয়া ছিল সেটি কিন্তু ঐ ফালিগুলোর সঙ্গে ছিল না, আলাদা এক জায়গায় জড়ান অবস্থায় রাখা ছিল।
{20:8} যে শিষ্যটি সমাধিতে আগে এসেছিলেন তিনিও ভিতরে গিয়ে সব দেখে বিশ্বাস করলেন।
{20:9} কারণ মৃত্যুলোক থেকে যীশু পুনরুত্থিত হবেন, শাস্ত্রের এই বাণীর প্রকৃত মর্ম তখনও পর্যন্ত তাঁরা বুঝতে পারেন নি।
{20:10} শিষ্যেরা বাড়ি ফিরে গেলেন
{i20:11} মাগ্দালাবাসিনী মরিয়ম যীশুর দর্শন দান ( মথি 28:9-10 ; মার্ক 16:9-12 )
{20:11} মরিয়ম কিন্তু সমাধির বাইরে দাঁড়িয়ে কাঁদতে লাগলেন এবং কাঁদতে কাঁদতে সমাধির ভিতরে উঁকি দিতেই দেখতে পেলেন
{20:12} শুভ্রবসনশোভিত দুজন স্বর্গদূত বসে আছেন। যীশুর দেহ যেখানে ছিল সেখানে মাথার দিকে একজন, পায়ের দিকে অপর জন।
{20:13} তাঁরা তাঁকে বললেন, কেন কাঁদছো তুমি? তিনি বললেন, ওরা আমার প্রভুকে কোথায় নিয়ে গিয়ে রেখেছে আমি জানি না।
{20:14} এই বলে তিনি পিছন দিকেই দেখতে পেলেন, যীশু দাঁড়িয়ে আছেন। কিন্তু তিনি তাঁকে চিনতে পারলেন না।
{20:15} যীশু তাঁকে বললেন, তুমি কাঁদছ কেন? আর কেকেই বা তুমি খুঁজছ? মরিয়ম যীশুকে বাগানের মালী মনে করে বললেন, মশাই, আপনি যদি তাঁকে সরিয়ে নিয়ে গিয়ে থাকেন তাহলে বলুন কোথায় তাঁকে রেখেছেন, আমি তাঁকে নিয়ে যাব।
{20:16} যীশু তাঁকে ডাকলেন, মরিয়ম! মরিয়ম চকিত হয়ে তাঁর দিকে ফিরে বলে উঠলেন, রব্বুণি! (হিব্রু ভাষায় এর অর্থ গুরুদেব)
{20:17} যীশু বললেন আমাকে ছুঁয়ো না, আমি এখনও পিতার সান্নিধ্যে নীত হই নি। তুমি যাও, আমার ভাইদের কাছে গিয়ে বল যে যিনি আমার ও তোমাদের পিতা এবং আমার ও তোমাদের ঈশ্বর, ঊর্ধ্বলোকে আমি এবার তাঁর কাছে যাচ্ছি।
{20:18} মাগদালাবাসিনী মরিয়ম তখন শিষ্যদের কাছে গিয়ে বললেন, আমি প্রভুকে দেখেছি। যীশু তাঁকে যা বলেছিলেন সে কথাও তিনি তাঁদের বললেন।
{i20:19} শিষ্যদের সামনে যীশুর আবির্ভাব ( মথি 28:16-20 ; মার্ক 16:14-18 ; লুক 24:36-49 )
{20:19} সেই রবিবার দিনেই সন্ধ্যেবেলায় শিষ্যেরা সকলে ইহুদীদের ভয়ে একটি ঘরে দরজা বন্ধ করে বসেছিলেন। যীশু তাঁদের মধ্যে আবির্ভূত হয়ে বললেন, তোমাদের শান্তি হোক!
{20:20} তারপর তিনি নিজের হাত-পা আর পাঁজর তাঁদের দেখালেন। প্রভুকে দেখে শিষ্যদের মন আনন্দে ভরে গেল।
{20:21} যীশু তাঁদের আবার বললেন, তোমাদের শান্তি হোক! পিতা যেমন আমাকে পাঠিয়েছেন তেমনি আমিও তোমাদের পাঠাচ্ছি।
{20:22} এই বলে তিনি তাদের মাথায় ফুঁ দিয়ে বললেন, পবিত্র আত্মাকে গ্রহণ কর!
{20:23} তোমরা যদি কারও পাপ মার্জনা কর তাহলে তারা মার্জনা লাভ করবে। আর যদি কারও পাপ মার্জনা না কর তাহলে তা থেকে যাবে।
{i20:24} থোমার সন্দেহ নিরসন
{20:24} শিষ্যদের কাছে যীশুর আবির্ভাবের সময় বারোজন শিষ্যের অন্যতম থোমা যার অপর নাম দিদুম সেখানে ছিল না।
{20:25} তাই অন্য শিষ্যরা যখন তাঁকে বললেন, আমরা প্রভুকে দেখেছি, তিনি তাঁদের বললেন, তাঁর হাত দুখানিতে পেরেকের চিহ্ন না দেখলে এবং সেই ক্ষতস্থানে আঙ্গুল দিয়ে ও তাঁর পাঁজরে হাত দিয়ে না দেখলে আমি একথা বিশ্বাস করব না।
{20:26} এক সপ্তাহ পর আবার শিষ্যরা একটি ঘরে একত্র হয়ে ছিলেন। থোমাও ছিলেন তাঁদের সঙ্গে। ঘরের সব দরজা বন্ধ থাকা সত্ত্বেও যীশু আবির্ভূত হলেন সেখানে। তাঁদের মাঝখানে দাঁড়িয়ে বললেন, তোমাদের শান্তি হোক!
{20:27} তারপর থোমাকে বললেন, এখানে তোমার আঙ্গুল দাও, দেখ আমার হাত দুখানি। হাত বাড়িয়ে আমার কুক্ষিদেশ স্পর্শ কর। সংশয় রেখো না মনে, বিশ্বাস কর।
{20:28} থোমার কন্ঠ থেকে উৎসারিত হল, প্রভু আমার, ঈশ্বর আমার!
{20:29} যীশু তাঁকে বললেন, তুমি আমায় দেখেছ বলেই বিশ্বাস করলে। ধন্য তারা, যারা আমায় না দেখে বিশ্বাস করে।
{i20:30} পুস্তক রচনার উদ্দেশ্য
{20:30} শিষ্যদের সামনে যীশু ঐশীশক্তির আরও অনেক নিদর্শন দেখালেন। সে সব এ গ্রন্থে লিপিবদ্ধ হয় নি।
{20:31} কিন্তু এইগুলি লিপিবদ্ধ হয়েছে যাতে তোমরা বিশ্বাস করতে পার যে যীশুই খ্রীষ্ট, ঈশ্বরের পুত্র এবং এই বিশ্বাসের মাধ্যমে তাঁর নামের মাহাত্ম্যে তোমরা জীবন লাভ কর।
{i21:1} সাতজন শিষ্যকে যীশুর দর্শন দান
{21:1} তিবিরিয়া হ্রদের তীরে যীশু এরপর একদিন আবির্ভূত হলেন শিষ্যদের সামনে।
{21:2} সেদিন শিমোন পিতর, থোমা (যার অপর নাম দিদুম), নথনেল (গালীল প্রদেশের কান্না নগরে যার বাস), সিবদিয়ের পুত্রদ্বয় এবং আরও দুজন শিষ্য সেখানে একত্র হয়েছিলেন।
{21:3} শিমোন পিতর বললেন, আমি মাছ ধরতে যাচ্ছি। আর সবাই বললেন, আমরাও তোমার সঙ্গে যাব। কাজেই তাঁরা সকলে গিয়ে উঠলেন নৌকায়। কিন্তু সারাটি রাত চেষ্টা করেও কিছুই ধরতে পারলেন না তাঁরা।
{21:4} সকাল হয়ে গেল। হ্রদের তীরে যীশু দাঁড়িয়েছিলেন কিন্তু শিষ্যেরা যীশু বলে তঁকে চিনতে পারলেন না।
{21:5} যীশু তাঁদের ডেকে বললেন, বৎসেরা, মাছ কিছু পেলে? তাঁরা বললেন, না।
{21:6} যীশু তাঁদের বললেন, নৌকার ডান দিকে জাল ফেল, মাছ পাবে। সেইমত তাঁরা জাল ফেললেন, এবারে মাছ এত বেশি হল যে তাঁরা জাল টেনে তুলতে পারছিলেন না।
{21:7} পিতরকে যীশুর প্রিয় শিষ্য বললেন, উনি নিশ্চয়ই প্রভু! ‘উনি প্রভু'-এই কথা শুনে পিতর জামা গায়ে দিয়েই জলে ঝাঁপিয়ে পড়লেন। (কাজের জন্য তিনি জামাকাপড় খুলে রেখেছিলেন।)
{21:8} অন্য শিষ্যেএরা সকলে মাছ ভর্তি জাল টানতে টানতে নৌকায় করে তীরে এলেন। তীর থেকে অল্প দূরে প্রায় একশো গজ তফাতে ছিলেন তাঁরা।
{21:9} তীরে এসে তাঁরা দেখলেন, সেখানে কাঠকয়লার আগুন জ্বালান রয়েছে আর উপরে রাখা আছে কয়েকটি মাছ আর পাশে রাখা আছে রুটি।
{21:10} যীশু তাঁদের বললেন, এইমাত্র যে মাছ ধরেছ তার থেকে কয়েকটা নিয়ে এস।
{21:11} শিমোন পিতর নৌকায় গিয়ে মাছভর্তি জালটা তীরে টেনে আনলেন। তাতে সবশুদ্ধ একশো তিপান্নটা বড় মাছ ধরা পড়েছিল। এত মাছ থাকা সত্ত্বেও জালটা কিন্তু ছেঁড়ে নি।
{21:12} যীশু তাঁদের বললেন, এস, খেয়ে নাও। কোন শিষ্য কিন্তু সাহস করে তাঁকে জিজ্ঞাসা করতে পারলেন না যে কে আপনি? কারণ তিনি যে ‘প্রভু'-একথা তাঁরা বুঝতে পেরেছিলেন।
{21:13} যীশু এসে নিজের হাতে তাঁদের রুটি ও মাছ পরিবেশন করলেন
{21:14} মৃতলোক থেকে পুনর্জীবন লাভের পর শিষ্যদের কাছে যীশুর এই তৃতীয় আত্মপ্রকাশ।
{i21:15} পিতরের প্রতি যীশুর নির্দেশ
{21:15} আহারের পর যীশু শিমোন পিতরকে বললেন, যোহনের পুত্র শিমোন, তুমি কি এদের চেয়ে আমায় বেশি ভালবাস? তিনি বললেন, হ্যাঁ প্রভু, আপনি জানেন, আপনাকে আমি ভালবাসি। যীশু তাঁকে বললেন, তাহলে আমার মেষশাবকদের চরাও।
{21:16} যীশু দ্বিতীয়বার তাঁকে জিজ্ঞাসা করলেন, যোহনের পুত্র শিমোন, তুমি কি আমায় ভালবাস? তিনি তাঁকে বললেন, হ্যাঁ প্রভু, আপনি জানেন, আপনাকে আমি ভালবাসি। যীশু তাঁকে বললেন, তাহলে আমার মেষপালের তত্ত্বাবধান কর।
{21:17} তিনি তৃতীয়বার বললেন, যোহনের পুত্র শিমোন, তুমি কি আমায় ভালবাস? তৃতীয়বার যীশু ‘তুমি কি আমায় ভালবাস'- এ কথা জিজ্ঞাসা করায় পিতর খুব ক্ষুণ্ণ হলেন। বললেন, প্রভু, আপনি তো সবই জানেন। আপনি জানেন যে আপনাকে আমি ভালবাসি। যীশু তাঁকে বললেন, আমার মেষগুলিকে চরাও।
{21:18} তোমাকে আমি সত্য বলছি, তুমি যখন তরুণ ছিলে তখন নিজেই নিজের কটিবন্ধন করতে এবং যেখানে ইচ্ছা যেতে। কিন্তু যখন তুমি বৃদ্ধ হবে, তখন তুমি হাত উঁচু করবে, অন্যে তোমার কটিবন্ধন করে দেবে এবং যেখানে তোমার যাওয়ার ইচ্ছে নেই সেখানে তোমায় নিয়ে যাবে।
{21:19} (ঈশ্বরের গৌরবের জন্য পিতর কি ভাবে মৃত্যু বরণ করবেন, এই কথার দ্বারা যীশু তারই আভাস দিলেন।) এরপর যীশু তাঁকে বললেন, আমার অনুসরণ কর।
{i21:20} যীশুর প্রিয় শিষ্য
{21:20} পিতর পিছন ফিরে দেখলেন যীশুর সেই প্রিয় শিষ্য তাঁদের অনুসরণ করছেন। ইনিই সেই শেষভোজের দিনে যীশুর গায়ে হেলান দিয়ে বসেছিলেন এবং জিজ্ঞাসা করেছিলেন, ‘কে আপনার সঙ্গে বিশ্বাসঘাতকতা করতে চলেছে প্রভু?’
{21:21} সেই শিষ্যকে দেখে পিতর যীশুকে জিজ্ঞাসা করলেন, এর কি হবে প্রভু?
{21:22} যীশু বললেন, আমি যদি চাই যে আমার পুনরাগমন না হওয়া পর্যন্ত এ বেঁচে থাকুক, তাতে তোমার কি এসে যায়? তুমি আমার অনুসরণ কর।
{21:23} সেই থেকে শিষ্যমহলে রটে গেল যে সেই শিষ্যের মৃত্যু হবে না। কিন্তু যীশু তো তাঁকে বলেন নি যে তাঁর মৃত্যু হবে না। তিনি বলেছিলেন, ‘আমি যদি চাই যে আমার পুনরাগমন না হওয়া পর্যন্ত এ বেঁচে থাকুক তাতে তোমার কি এসে যায়?’
{21:24} যিনি এই সমস্ত বিষয়ে সাক্ষ্যদান করেছেন এবং যিনি এসব বিষয় লিখেছেন, তিনিই সেই শিষ্য। আমরা জানি তাঁর সাক্ষ্য যথার্থ।
{i21:25} উপসংহার
{21:25} এ ছাড়াও যীশু আরও অনেক কাজ করেছিলেন। সে সব যদি সবিস্তারে লেখা হত, তাহলে আমার মনে হয়, এত বই লেখা হত যে সারা পৃথিবীতে তার স্থান সঙ্কুলান হত না।
