{i1:1} আদম থেকে অব্রাহাম ( আদি 5:1-32 ; 10:1-32 ; 11:10-26 )
{1:1} আদম, শেথ, ইনোশ,
{1:2} কেনান, মহলালেল, যোরদ
{1:3} হনোক, মেথুশেলাহ্, লোমক।
{1:4} নোহ, শেম, হাম, যেফৎ।
{1:5} যেফতের বংশধর: গোমর, মাগোগ, মাদাই, যবন, তুবল, মেশক ও তিরস।
{1:6} গোমর-এর বংশধর: অশ্কিনাস, দিফৎ ও তোগারমাহ্।
{1:7} যবনের বংশধর: ইলিশাহ্, তার্শিশ, কিট্টিম ও রোদানিম ।
{1:8} হামের বংশধর: কুশ, মিশর, পুট ও কনান।
{1:9} কুশের বংশধর: শেবা, হবিলা, সাবটা, রামা, সপ্তকা। রামার বংশধর: শেবা ও দেদান।
{1:10} কুশের এক পুত্র নিমরোদ। ইনি পৃথিবীর প্রথম পরাক্রমী যোদ্ধা ছিলেন।
{1:11} মিশরের বংশধর ছিল লিডিয়া, অনাস, লহাব, নফটুহ্,
{1:12} পাথ্রুস, কস্লু এবং ক্রীটের অধিবাসীরা। ফিলিস্তিনীরা ছিল ক্রীটের অধিবাসীদের বংশধর।
{1:13} কনানের প্রথম সন্তান সিদোন, তারপর হেৎ। এঁরা ছিলেন
{1:14} যিবুষী, ইমোরী, গির্গাশী,
{1:15} হিব্বীয়, অর্কীয়, সিনাইতী,
{1:16} আর্কদী, জেমারী এবং হমাতীদের পূর্বপুরুষ।
{1:17} শেম-এর বংশতালিকা: এলম, অসুর, অর্ফকষদ, লুদ, অরাম, উষ, হুল, গেথর ও মেশেক।
{1:18} অর্ফকষদের পুত্র শেলা। শেলার পুত্র এবর।
{1:19} এবরের দুই পুত্র — একজনের নাম পেলগ, অর্থাৎ বিভাগ। এঁর আমলে পৃথিবীর অধিবাসীরী বিভক্ত হয়। এঁর ভাইয়ের নাম যক্তন।
{1:20} যক্তনের সন্তানঃ অলমোদদ, শেলফ, হৎসরমাবৎ, যেরাহ্,
{1:21} হদোরাস, উষল, দিকল,
{1:22} এবল, অবিমায়েল, শেবা,
{1:23} ওফির, হবিলা ও যোবাব। এঁরা সকলেই যক্তনের বংশধর।
{1:24} শেম, অর্ফকষদ, শেলাহ্
{1:25} এবর, পেলগ, রেয়ু,
{1:26} সরুগ, নাহোর, তেরাহ্,
{1:27} এবং তাঁর পুত্র অব্রাম — অর্থাৎ অব্রাহাম।
{i1:28} ইশমায়েলের বংশধর ( আদি 25:12-16 )
{1:28} অব্রাহামের দুই পুত্র: ইস্হাক ও ইশ্মায়েল।
{1:29} অব্রাহামের পুত্র ইশ্মায়েলের বংশতালিকা: ইশ্মায়েলের প্রথম পুত্র নবায়োথ। তারপর কেদর, অদবীল, মিবসাম,
{1:30} মিশম, ডুমা, মসা, হদদ, তেমা,
{1:31} যিটুর, নাফিশ ও কেদমা।
{1:32} অব্রাহামের উপপত্নী কটুবার সন্তানদের বিবরণ: জিমরান, যকসন, মদান, মিদিয়ন যিশবক ও শুয়াহ্। যকসনের দুই পুত্র: শেবা ও দদান।
{1:33} মিদিয়নের পাঁচ পুত্র: এফা, এফর, হনোক, আবিদা ও এলদায়াহ্।
{i1:34} এষৌর বংশতালিকা ( আদি 36:1-19 )
{1:34} অব্রাহামের পুত্র ইস্হাক। ইস্হাকের পুত্র এষৌ ও ইসরায়েল।
{1:35} এষৌর বংশধর: ইলিফস, রূয়েল, যিয়ুশ, যালিম, কোরাহ্।
{1:36} ইলিফসের বংশধর: তেমান, ওমার, সফি, গয়িতম, কনাস, তিম্না ও অমালেক।
{1:37} রূয়েলের বংশধর: নাহৎ, জেরাহ্, শম্মাহ, মিজ্জাহ্।
{i1:38} ইদোমের আদিম অধিবাসী
{1:38} সেয়িরের বংশধর: লোটন, শোবল, সিবিয়োন, অনাহ্, দিশোন, এৎসর ও দিশন।
{1:39} লোটনের বংশধর: হোরি ও হোমম। লোটনের বোন তিমনা।
{1:40} শোবলের বংশধর: অলিয়ন, মানহৎ, এবল, শোফি, ও ওনম। সিবিয়োনের বংশধর: অয়া ও অনাহ্।
{1:41} অনাহ্-এর বংশধর: দিশোন। দিশোনের বংশধর: হম্রণ, ইশ্বন, ইথরান ও করান।
{1:42} এৎসরের বংশধর: বিলহন, সাবন ও যাকোন। দিশানের বংশধর: উষ ও অরান।
{i1:43} ইদোমের নৃপতিবৃন্দ
{1:43} ইসরায়েলীদের দেশে রাজতন্ত্র প্রতিষ্ঠিত হওয়ার আগে নিম্নলিখিত নৃপতিবৃন্দ ইদোম দেশে ক্রমান্বয়ে রাজত্ব করেনঃ বিয়োরের পুত্র বেলা। এঁর রাজধানী ছিল দিনহাবাহ্তে।
{1:44} বেলার মৃত্যুর পর বসরানিবাসী সেরাহ্র পুত্র যোবব রাজা হন।
{1:45} যোববের মৃত্যুর পর তেমান নিবাসী হুশম রাজা হন।
{1:46} হুশমের পর রাজা হন বদদের পুত্র হদদ। ইনি মোয়াবের যুদ্ধে মিদিয়নীদের পরাজিত করেন। এঁর রাজধানী ছিল অবিৎ-এ।
{1:47} হদদের পর মসরেকাহ্ নিবাসী সমলহ্ রাজা হন।
{1:48} সমলহ্-র পর ইউফ্রেটিস নদীর তীরবর্তী রহোবােৎ নিবাসী শৌল রাজা হন।
{1:49} শৌলের পর আক্বোরের পুত্র বেল-হানান রাজা হন।
{1:50} বেল-হানানের পর হদদ রাজা হন। তাঁর রাজধানী ছিল পাই-এ। তাঁর রানীর নাম ছিল মহেটবেল। ইনি ছিলেন মটরেদের কন্যা ও মেসাহবের নাতনী।
{1:51} নিম্নলিখিত ব্যক্তিরা ছিলেন ইদোমের বিভিন্ন গোষ্ঠীর নেতা: তিম্না, অলিয়া, যিথেথ,
{1:52} অহলিবামাহ্, এলাহ্, পিনোন,
{1:53} কনস, তেমান, মিব্সার,
{1:54} মগ্দিয়েল ও ইরম।
{i2:1} যিহুদার বংশতালিকা
{2:1} যাকোবের পুত্রসন্তানদের তালিকা: রূবেণ, শিমিয়োন, লেবী, যিহুদা, ইষাখর, সবুলুন,
{2:2} দান, যোষেফ, বিন্যামীন, নপ্তালি, গাদ ও আশের।
{2:3} যিহুদার মোট পাঁচটি পুত্র ছিল। যিহুদার কনানী স্ত্রী বাথশুয়া, এর, ওনন ও শেলার মাতা। যিহুদার জ্যেষ্ঠ পুত্র ছিল অত্যন্ত অসৎ। তাই প্রভু পরমেশ্বর তাকে সংহার করেন।
{2:4} পুত্রবধূ তামরের গর্ভে যিহুদার আরও দুটি পুত্রের জন্ম হয়। তাদের নাম পেরস ও সেরহ্।
{2:5} পেরসের দুটি পুত্র — হিষ্রোণ ও হামুল।
{2:6} তার ভাই সেরহর পাঁচটি পুত্র — সিম্রি, এথন, হেমন, কল্কোল ও দারা।
{2:7} সেরহ্-র এক বংশধর কর্মির পুত্র আখর । এই ব্যক্তি ঈশ্বরের নির্দেশ লঙ্ঘন করে নিষিদ্ধ সামগ্রী গ্রহণ করে ইসরায়েলীদের মধ্যে বিপর্যয় এনেছিল।
{2:8} এথনের একটি মাত্র পুত্র, নাম অসরিয়।
{i2:9} রাজা দাউদের বংশতালিকা
{2:9} হিষ্রোণের তিন পুত্রঃ যিরহ্মেল, রাম ও কালেব।
{2:10} রামের পুত্র অম্মিনাদব। অম্মিনাদবের পুত্র নহশোন। ইনি যিহুদাকুলের বিখ্যাত পুরুষ।
{2:11} নহ্শোনের পুত্র সল্মোন। সল্মােনের পুত্র বোয়াস।
{2:12} বোয়াসের পুত্র ওবেদ। ওবেদের পুত্র যিশয়।
{2:13} যিশয়ের সাতটি পুত্র ছিল। তাঁদের নাম ইলিয়াব, অবিনাদব, শম্ম,
{2:14} নথনেল, রদ্দয়,
{2:15} ওৎসম ও দাউদ।
{2:16} তাঁর দুটি কন্যাও ছিল। তাঁদের নাম সরূয়া ও অবিগল। সরূয়ার তিন পুত্র: অবিশয়, যোয়াব ও অসাহেল।
{2:17} অবিগলের পুত্র অমাসা। এঁর পিতা যেথর ছিলেন ইশ্মায়েল বংশীয়।
{i2:18} হিষ্রোণের বংশতালিকা
{2:18} হিষ্রোণের পুত্র কালেব অসুবাকে বিবাহ করেন। তাঁদের একটি কন্যা জন্মে। কন্যার নাম যিরিয়োৎ। তাঁর তিনটি পুত্রের নাম যেশব, শোবব ও অর্দোন।
{2:19} অসুরার মৃত্যু হলে কালেব ইফ্রাৎকে বিবাহ করেন। তাঁদের একটি পুত্র জন্মে। তার নাম হুর।
{2:20} হুর-এর পুত্রের নাম উরি এবং উরির পুত্র বৎসলেল।
{2:21} পরবর্তীকালে হিষ্রোণ ষাট বৎসর বয়সে গিলিয়দের পিতা মাখিরের কনাকে বিবাহ করেন। তাঁর গর্ভে সগূবের জন্ম হয়।
{2:22} সগূবের পুত্র যায়ীর। গিলিয়দ প্রদেশে যায়ীরের অধীনে তেইশটি জনপদ ছিল।
{2:23} কিন্তু গশুর ও অরামের রাজারা যায়ীর ও কনাথের অধীন পল্লী অঞ্চলসহ ষাটটি জনপদ দখল করে নেন। সেখানকার অধিবাসীরা সকলেই ছিল গিলিয়দের পিতা মাখিরের বংশধর।
{2:24} হিষ্রোণের মৃত্যুর পর তাঁর পুত্র কালেব পিতা হিষ্রোণের বিধবা পত্নী এফাৎ-কে বিবাহ করেন। তাঁর গর্ভে অসহুরের জন্ম হয়। ইনিই তেকোয়া নামক জনপদের প্রতিষ্ঠাতা।
{i2:25} যিরহ্মিলের বংশতালিকা
{2:25} হিষ্রোণের জ্যেষ্ঠপুত্র যিরহ্মিলের পাঁচটি পুত্র: জ্যেষ্ঠ পুত্র রাম, তারপর বুনাহ্, ওরন, ওৎসম ও অহিয়।
{2:26} যিরহ্মিলের অটারাহ্ নামে আর একজন স্ত্রী ছিলেন। তাঁর পুত্রের নাম ওনম।
{2:27} যিরহ্মিলের জ্যেষ্ঠ পুত্র রামের তিনটি পুত্র: মাষ, যামিন ও একর।
{2:28} ওনমের দুই পুত্র: শম্ময় ও য়াদা। শম্ময়ের দুই পুত্র: নাদব অবিশুর।
{2:29} অবিশুরের স্ত্রীর নাম অবিহইল। তাঁর গর্ভে অহ্বান ও মোলিদের জন্ম হয়।
{2:30} নাদবের দুই পুত্র: সেলদ ও অপ্পয়িম। সেলদ নিঃসন্তান অবস্থায় মারা যান।
{2:31} অপ্পয়িমের পুত্র যিশি। যিশির পুত্র শেশন। শেশনের পুত্র অহলয়।
{2:32} শম্ময়ের ভাই য়াদার দুই পুত্র যেথর ও যোনাথন। যেথর নিঃসন্তান অবস্থায় মারা যান।
{2:33} যোনাথনের দুই পুত্র: পেলথ ও সাসা।
{2:34} শেশনের কোন পুত্র সন্তান ছিল না, শুধু কন্যা ছিল। ষারহা নামে তাঁর একটি মিশরী ক্রীতদাস ছিল।
{2:35} তাঁর সঙ্গে তিনি তাঁর একটি কন্যার বিবাহ দিয়েছিলেন। তাদের একটি পুত্র হয়। তার নাম অত্তয়।
{2:36} অত্তয়ের পুত্র নাথন এবং নাথনের পুত্র সাবদ।
{2:37} সাবদের পুত্র ঐফ্লল এবং ঐফ্ললের পুত্র ওবেদ।
{2:38} ওবেদের পুত্র যেহু, যেহুর পুত্র অসরিয়।
{2:39} অসরিয়ের পুত্র হেলস, হেলসের পুত্র ইলিয়াসাহ্।
{2:40} ইলিয়াসাহ্র পুত্র সিসময়, সিসময়ের পুত্র শল্লুম।
{2:41} শল্লুমের পুত্র যিকমিয়হ্, যিকমিয়েহ্র পুত্র ইলিশামা।
{i2:42} কালেবের অন্যান্য বংশধরদের তালিকা
{2:42} যিরহমিলের ভাই কালেবের জ্যেষ্ঠ পুত্র মেশা। মেশার পুত্র সিফ্। সিফের পুত্র মারেশাহ্। মারেশাহ্র পুত্র হিব্রোণ।
{2:43} হিব্রোণের চারটি পুত্র–কোরহ্, তপুহ, রেকম ও শেমা।
{2:44} শেমার পুত্র রহাম, রহামের পুত্র যরকিয়ম। শেমার ভাই রেকমের পুত্র শম্মায়।
{2:45} শম্ময়ের পুত্র মায়োন, মায়োনের পুত্র বেথ্-সুর।
{2:46} কালেবের এফা নামে একজন উপপত্নী ছিল। তার তিন পুত্র: হারণ, মোৎসা ও গাসেস। হারণেরও এক পুত্রের নাম গাসেস।
{2:47} ( যহদয় নামে এক ব্যক্তির ছয় পুত্র: রেগম, যোথম, গেশন, পেলট, এফা ও শফি।)
{2:48} কালেবের মাখা নামে আর একজন উপপত্নীর গর্ভে দুটি পু্ত্রের জন্ম হয়। তাদের নাম শেবর ও তিরহানাহ্।
{2:49} পরে আরও দুটি পুত্র হয়। একটি পুত্রের নাম শফি। শফি মদমন্নাহ্ নামে একটি জনপদের প্রতিষ্ঠাতা। অন্য পুত্র শেবাহ্ মক্বেনাহ্ ও গিবিয়া নগর প্রতিষ্ঠা করেন। এঁরা ছাড়াও কালেবের অক্সা নামে একটি কন্যা ছিল।
{2:50} এরা সকলেই কালেবের বংশধর।কালেব ও তাঁর স্ত্রী ইফ্রাথার জ্যেষ্ঠপুত্র হুর। হুরের পুত্র শোবল কিরিয়াৎ-জিয়ারিম নগর প্রতিষ্ঠা করেন।
{2:51} তাঁর দ্বিতীয় পুত্র সল্ম বেথলেহেম নগর পত্তন করেন। তৃতীয় পুত্র হারেফ বেথ-গাজার নগর পত্তন কেরন।
{2:52} কিরিয়াৎ-জিয়ারিমের প্রতিষ্ঠাতা শোবল হরোয়া এবং মুনহোৎ-এর অর্ধেক অধিবাসীর পূর্বপুরুষ ছিলেন।
{2:53} কিরিয়াৎ-জিয়ারিমের নিম্নলিখিত উপজাতীয়দেরও পূর্ব পুরুষ ছিলেন তিনি: যিথ্রিয়, পুথিয়, সুমাথীয় ও মিসরাথীয়। সোরাহ্ ও ইশটাওল জনপদের অধিবাসীরা এইসব উপজাতীয়দের বংশধর।
{2:54} বেথলেহেমের প্রতিষ্ঠাতা সল্ম অটরোৎ বেথযোয়াবের নটোফা নামে জনপদের অধিবাসীদের এবং মনাহৎ-এর দুই গোষ্ঠীর অন্যতম সরা গোষ্ঠীর পূর্বপুরুষ।
{2:55} তিরিয়াথী, শিমিয়াথী ও সুখাথী উপজাতির লোকেরা যাবেষ নগরে বাস করত। এরা ছিল দক্ষ লিপিকার ও নকলনবীশ। কেনীয় উপজাতির লোক, যারা রেখবী গোষ্ঠীর সঙ্গে মিশ্র বিবাহের সম্পর্ক স্থাপন করেছিল — এরা ছিল তাদেরই বংশধর।
{i3:1} রাজা দাউদের বংশতালিকা
{3:1} হিব্রোণে বসবাসকালে দাউদের নিম্নলিখিত পুত্র-কন্যারা জন্মগ্রহণ করে: আম্মোনের জননী ছিলেন যিষ্রিয়েলনিবাসী
{3:2} অহিনোয়ম। দানিয়েলের জননী কারমেল নিবাসী অবিগল। অবশালোমের জননী গশুরের রাজা তলময়ের
{3:3} কন্যা মাখা। অদোনিয়ের জননী হগ্গিৎ। শফটিয়র জননী অবিটল। ইথ্রিয়নের জননী ইগ্লা।
{3:4} রাজধানী হিব্রোণে দাউদের সাড়ে সাত বছরের রাজত্বকালে তাঁর এই ছয়টি পুত্র জন্মগ্রহণ করে। রাজধানী জেরুশালেমে তিনি তেত্রিশ বছর রাজত্ব করেন।
{3:5} এই সময় তাঁর অনের সন্তান জন্মগ্রহণ করে। অম্মিয়েলের কন্যা বৎশেবার গর্ভে তাঁর চারপুত্র জন্মগ্রহণ করে: শিমিয়, শোবব, নাথন ও শলোমন,
{3:6} তাঁর আর‍ও নয়টি পুত্র ছিল: যিভর, ইলিশুয়া এলপেলে,
{3:7} নেগাহ্, নেফগ, যাফিয়,
{3:8} ইলিশামা, ইলিয়াদা এবং এলফেলেট।
{3:9} এছাড়া দাউদের উপপত্নীদেরও অনেক পুত্রসন্তান ছিল। তাঁর একটি কন্যাও ছিল। তার নাম তামর।
{i3:10} রাজা শলোমনের বংশতালিকা
{3:10} শলোমনের পুত্র রহবিয়াম, তার পুত্র অবিয়, অবিয়র পুত্র আসা, তার পুত্র যিহোশাফট,
{3:11} তার পুত্র যিহোরাম এইভাবে অহসিয়, যোয়াশ,
{3:12} অমৎসিয়, উৎসিয়, যোথম,
{3:13} আহস, হিষ্কিয়, মনঃশি
{3:14} আমোন ও যোশিয়।
{3:15} যোশিয়র চার পুত্র: যোহানন, যিহোয়াকিম, সিদিকিয়াহ্ ও শল্লুম ।
{3:16} যিহোয়াকিমের দুই পুত্র: যিহোয়াখিন ও সিদিকিয়াহ্।
{i3:17} যিহোয়াখিনের বংশতালিকা
{3:17} রাজা যিহোয়াখিন বন্দী হয়ে ব্যাবিলনে নির্বাসিত হয়েছিলেন। তাঁর সাতটি পুত্র ছিল: শল্টিয়েল,
{3:18} মল্কিরাম, পদায়, শনৎসর, যিকমিয়, হোশামা এবং নদবিয়।
{3:19} পদায়-এর দুই পুত্র: সরুব্বাবিল ও শিমিয়ি। সরুব্বাবিলের দুই পুত্র মশুল্লম এবং হনানিয় ও একটি কন্যা শলোমিথ।
{3:20} তাঁর আরও পাঁচটি পুত্র ছিল: হশুবা, ওহেল, বেরিখিয়, হসদিয় এবং যুশব-হেসদ।
{3:21} হনানিয়-এর দুই পুত্র: পলটিয়া ও যিশাইয়াহ্। যিশাইয়াহ্-এর পুত্র রফায়, তাঁর পুত্র অর্ণন। তাঁর পুত্র ওবদিয়াহ্, তাঁর পুত্র শখনিয়।
{3:22} শখনিয়ের একটি পুত্র শমইয় এবং পাঁচটি পৌত্র: হটুশ, যিগল, বারিহ, নিয়রিয় ও শফট।
{3:23} নিয়রিয়র তিন পুত্র: ইলিয়নয়, হিস্কিয়হ্ এবং আসরিকাম।
{3:24} ইলিয়েনয়ের সাত পুত্র: হোদবিয়াহ্, ইলিয়াশিব, পলায়ঃ, অক্কুব, যোহানন, দলাইয় এবং অনানি।
{i4:1} যিহুদার বংশতালিকা
{4:1} যিহুদার পুত্রদের তালিকা: পেরস, হিষ্রোণ, কর্মি, হুর ও শোবল।
{4:2} শোবলের পুত্র রায়া, তাঁর পুত্র যহৎ, তাঁর পুত্র অহুমই ও লহদ। এঁরা ছিলেন সরাহ্ নিবাসীদের পূর্বপুরুষ।
{4:3} কালেব ও তাঁর স্ত্রী এফ্রাতের জ্যেষ্ঠপুত্র হুর। এঁর বংশধরেরা বেথলেহেম জনপদের পত্তন করেছিল। হুর-এর তিন পুত্র: ঐটম, পনুয়েল ও এষর।
{4:4} ঐটমের তিন পুত্র যিষ্রিয়েল, যিশ্মা ও যিদবস এবং এক কন্যা হৎসলিন-পোনি। পনুয়েল গেদর নগর এবং হৎসলিন এষর হুশাহ্ নগর পত্তন করেছিলেন।
{4:5} টেকোয়া নগরের প্রতিষ্ঠাতা অশহুরের দুইজন স্ত্রী ছিলেন, হিলাহ্ ও নারাহ্।
{4:6} আহুর ও নারাহ্-এর চার পুত্র: অহুষম, হেফর, তৈমিনি ও অহস্টরি।
{4:7} অশহুর হিলাহ্-এর তিন পুত্র। সেরেথ, যিৎসহর, এথ্নন।
{4:8} হক্কোস-এর পুত্র আনুব ও সোব্বো। হারুমের পুত্র অহরহলেলের বংশধরদের পূর্বপুরুষ ছিলেন হক্কাস্।
{4:9} যাবেশ ছিলেন তাঁর গোষ্ঠীর সবচেয়ে শ্রদ্ধেয় ও সম্মানিত ব্যক্তি। তাঁর মা তাঁর নাম দিয়েছিলেন ‘যাবেশ’। কারণ জন্মের সময় তাঁর মা খুব যন্ত্রণা পেয়েছিলেন।
{4:10} যাবেশ ইসরায়েলের আরাধ্য ঈশ্বরের কাছে প্রার্থনা করে বলেছিলেন, “হে ঈশ্বর, আমাকে আশীর্বাদ কর। আমাকে অনেক ভূসম্পত্তি দাও। আমার সঙ্গে থাক এবং আমাকে সর্বপ্রকার অমঙ্গল থেকে রক্ষা কর যাতে সে সব আমায় স্পর্শ করতে না পারে।” ঈশ্বর তাঁর প্রার্থনা পূরণ করেছিলেন।
{i4:11} অন্যান্য বংশতালিকা
{4:11} শুহার ভাই কালেবের এক পুত্র মোহির। মোহিরের পুত্র ইশটন।
{4:12} তার তিন পুত্র: বৈথরফা, শাশেহ, ও তহিন্নাহ্। তহিন্নাহ্ ইরনাহশ্ নগর প্রতিষ্ঠা করেন। এদের বংশধরেরা রেকা নগরে বাস করত।
{4:13} কনসের দুই পুত্র অথনিয়েল ও সরায়। অথনিয়েলেরও দুই পুত্র হথৎ ও মিয়োনথয়।
{4:14} মিয়োনথয়ের পুত্র অফ্রা।সরায়ের পুত্র যোয়াব। যোয়াব গে-হার-আসীম অর্থাৎ কারিগরদের উপনিবেশ প্রতিষ্ঠা করেছিলেন।
{4:15} যিফুন্নির পুত্র কালেবের তিন পুত্র: ইরু, এলাহ্ এবং নয়ম। এলাহ্র পুত্র কেনস্।
{4:16} যিহলিলের চার পুত্র: সিফ, সিফ্হা, রিরিয় এবং অসারেল।
{4:17} ইষ্রার চার পুত্র: যেথর, মেরদ, এফর ও যালোন। মেরদ মিশরের রাজকুমারী বিথিয়াহ্কে বিবাহ করেন। তাদের একটি কন্যা মিরিয়াম এবং দুই পুত্র শম্ময় ও যিশবহ্। যিশবহ্ ইশ্টিমোয়া
{4:18} নগরের প্রতিষ্ঠাতা। মেরদও যিহুদা গোষ্ঠীর একটি কন্যাকে বিবাহ করেন। তাঁদের তিন পুত্র: যেরদ, ইনি গদর নগরের প্রতিষ্ঠাতা। হেবর, সোকো নগরের প্রতিষ্ঠাতা এবং যিকুথিয়েল, সানোহ্ নগরের প্রতিষ্ঠাতা।
{4:19} হোদিয়াহ্ বিবাহ করেন নাহামের ভগ্নীকে, এঁদের বংশধরেরা গার্ম ও মাকাথ গোষ্ঠীর প্রতিষ্ঠাতা। গার্মরা বাস করত কিইলা জনপদে ও মাকাথীরা বাস করত ইশটিমোয়া জনপদে।
{4:20} শিমোনের চারটি পুত্র: অমনোন, রিন্নাহ্, বেনহানন এবং তিলোন। যিশির দুটি পুত্র: সোহেত ও বেনসোহেত।
{i4:21} শেলাহ্-র বংশতালিকা
{4:21} যিহুদার এক পুত্র শেলাহ্। তাঁর বংশধরদের মধ্যে এর নামে এক ব্যক্তি লেকাহ্ জনপদের প্রতিষ্ঠাতা। লাদাহ্ ছিলেন মারেশাহ্ জনপদের প্রতিষ্ঠাতা। এঁর সন্তান-সন্ততিরা ছিল তাঁতী। এরা বেথ-অশবে জনপদে বাস করত।
{4:22} যকিম ও তাঁর সন্তান-সন্ততিরা বাস করত কসেবা জনপদে। যোয়াশ এবং সারফ মোয়াবী কন্যাকে বিবাহ করে বেথলেহেমে বসতি স্থাপন করে। (এদের বংশধারা খুবই পুরাতন)।
{4:23} এরা রাজার অধীনে কুমোরের কাজ করত এবং নটায়িম ও গদেরা জনপদে বাস করত।
{i4:24} শিমিয়োনের বংশতালিকা
{4:24} শিমিয়োনের পাঁচ পুত্র: নমুয়েল, যামিন, যারিব, সেরাহ্, শৌল।
{4:25} শৌলের পুত্র শল্লুম, তাঁর পৌত্র মিব্সাম এবং মিব্সামের পুত্র মিস্ম।
{4:26} মিস্মর বংশধর: হম্মুয়েল, শক্কুর ও শিমোয়ি।
{4:27} শিমোয়ির ষোলটি পুত্র এবং ছয়টি কন্যা। কিন্তু তার ভাইদের বেশি পুত্র-কন্যা ছিল না এবং যিহুদা গোষ্ঠীর মত তাদের বংশবৃদ্ধি হয় নি।
{4:28} দাউদের রাজত্বকাল পর্যন্ত শিমিয়োনের বংশধরেরা বেরশেবা, মোলাদাহ্, হাৎসর শুয়াল,
{4:29} বিল্হা, এৎসম, তোলদ,
{4:30} বথুয়েল, হরমাহ্, সিক্লগ,
{4:31} বেথ মারকাবোথ, হৎসরসুসিম, বেথবিরি ও সারায়িম জনপদে বাস করত।
{4:32} ঐটম, অয়িন, রিম্মোন, তোখেন ও আশন — এই পাঁচটি জনপদ এবং
{4:33} এগুলির দক্ষিণ-পশ্চিমে বালাথ নগর পর্যন্ত চারদিকের গ্রামগুলিতে তারা বসবাস করত। তারা তাদের বংশের ও বসতি নগরের তালিকা ও বিবরণ লিখে রেখেছিল।
{4:34} নিম্নলিখিত ব্যক্তিরা ছিলেন এদের গোষ্ঠীপতি: মেশোবাব, যামলেক, অমৎসিয়র
{4:35} পুত্র যোশাহ্, যেহু (যোশিবিয়ার পুত্র, সেরাইয়াহ্-র পৌত্র ও
{4:36} অসিয়েলের প্রপৌত্র), এলিওয়েনাই, যাকোবাহ্, যিশোহাই, অসাই, অদিয়েল, যিসিসিয়েল,
{4:37} বেনয়, সিস (শিফির পুত্র, আল্লোনের পৌত্র, যেদাইয়া, শিম্রি
{4:38} ও শেমাইয়াহ্-এর বংশধর।) এদের বংশ ক্রমাগত বাড়তে থাকায়
{4:39} তারা পশ্চিমে গেরার জনপদ পর্যন্ত ছড়িয়ে পড়ল। ঐ জনপদের পূর্বদিকে তারা তাদের মেষপাল চরাত।
{4:40} এখানে তারা পেয়েছিল বিরাট এক উন্মুক্ত উর্বর চারণক্ষেত্র। সেখানকার পরিবেশ ছিল শান্ত ও নিরুপদ্রব। হামাতী উপজাতির লোকেরা আগে এখানে বাস করত।
{4:41} যিহুদীয়ারাজ হিষ্কিয়ের আমলে উল্লিখিত ব্যক্তিরা গেরারে গিয়ে সেখানকার অধিবাসীদের উপর চড়াও হয়ে থাদের তাবু, কুঁড়েঘর ধ্বংস করে তাড়িয়ে দেয় এবং সেখানেই তারা স্থায়ীভাবে বাস করতে থাকে, কারণ সেখানে তাদের পশুপালের জন্য প্রশস্ত চারণক্ষেত্র ছিল।
{4:42} শিমিয়োন গোষ্ঠীর আরও পাঁচশো লোক ইশির পুত্র পেলটিয়া, নেয়ারিয়াহ্, রাফাইয়াহ এবং উৎসিয়েলের নেতৃত্বে পূর্বদিকে ইদোমে অভিযান করল।
{4:43} তারা সেখানে পালিয়ে আসা অমালেকীদের অবশিষ্ট বংশধরদের ধ্বংস করে স্থায়ীভাবে বসতি স্থাপন করল।
{i5:1} রূবেণের বংশতালিকা
{5:1} যাকোবের জ্যেষ্ঠপুত্র রূবেণের বংশতালিকা: (রূবেণ তার পিতার শয্যা কলুষিত করেছিল বলে তার জ্যেষ্ঠাধিকার হারিয়েছিল। এই জ্যেষ্ঠাধিকার পেয়েছিল যাকোবের অপর পুত্র যোষেফের সন্তানেরা। তাই জন্ম অনুসারে বংশতালিকায় তার নাম লেখা হয় নি।
{5:2} যিহুদা গোষ্ঠীর লোকেরা যদিও অন্যান্য গোষ্ঠীর চয়ে শক্তিশালী হয়ে উঠেছিল এবং এই গোষ্ঠী থেকেই রাজাদের অভ্যুত্থান হয়েছিল, তবুও উত্তরাধিকার ছিল যোষেফ গোষ্ঠীর)।
{5:3} যাকোবের জ্যেষ্ঠপুত্র রূবেণের চারটি পুত্র: হনোক, পাল্লু, হিষ্রোণ ও কর্মি।
{5:4} যোয়েলের বংশ: শিমাইয়, গোগ শিমিয়ি, মীখা, রায়া,
{5:5} বেল এবং বেরাহ। আসিরিয়ার সম্রাট তিগ্লাৎ-পিলেশর রূবেণ
{5:6} গোষ্ঠীর নায়ক বেরাহ্কে বন্দী করে নির্বাসিত করেছিলেন।
{5:7} রূবেণ গোষ্ঠীর বংশতালিকায় নিম্নলিখিত গোষ্ঠীপতিদের নাম পাওয়া যায়। যিইয়েল, সখরিয়
{5:8} এবং যোয়েল গোষ্ঠীর শেমার পৌত্র ও আসসের পুত্র বেলা। এই গোষ্ঠীর লোকেরা অরোয়ের-এ এবং নেবো ও বেলমেয়োনের উত্তরাঞ্চলে বাস করত।
{5:9} গিলিয়দ প্রদেশে তাদের বিরাট পশুপাল ছিল। তাই তারা ইউফ্রেটিস নদীর দিকে মরু অঞ্চলের পূর্বপ্রান্ত পর্যন্ত অধিকার করেছিল।
{5:10} রাজা শৌলের রাজত্বকালে রূবেণ গোষ্ঠীর লোকেরা হগরাতী উপজাতির লোকদের আক্রমণ করে এবং যুদ্ধে বধ করে গিলিয়দ প্রদেশের পূর্বাঞ্চলে তাদের বাসভূমি দখল করে নেয়।
{i5:11} গাদের বংশতালিকা
{5:11} গাদ গোষ্ঠীর লোকেরা রূবেণ গোষ্ঠীর এলাকার উত্তরে বাশান প্রদেশে বাস করত। তাদের এলাকা পূর্বে সলখা পর্যন্ত বিস্তৃত ছিল।
{5:12} যোয়েল ছিলেন এই গোষ্ঠীর প্রতিষ্ঠাতা এবং শাফম ছিলেন এই গোষ্ঠীর দ্বিতীয় গুরুত্বপূর্ণ ব্যক্তি। যানায় এবং শাফট ছিলেন বাশানের অন্যান্য গোষ্ঠীর প্রতিষ্ঠাতা।
{5:13} এই গোষ্ঠীর অন্যান্য লোকেরা ছিল নিম্নলিখিত সাতটি গোত্রের মানুষ: মিখায়েল, মসুল্লম, শেবা, যোরাই, যাকন, সিয় এবং এবর।
{5:14} এরা ছিল হুরির পুত্র অবিহাইলের বংশধর। এদের পূর্বপুরুষদের বংশতালিকা দেওয়া হলঃ অবিহাইল, যারোয়া, গিলিয়দ, মিখায়েল, যিশিশয়, যহ্দো, বুষ।
{5:15} গুণির পৌত্র অব্দিয়েলের পুত্র অহি ছিল এইসব গোত্রের নেতা।
{5:16} এরা বাশান ও গিলিয়দ প্রদেশের নগরগুলিতে ও শারোণের তৃণভূমিতে বাস করত।
{5:17} (যিহুদীয়ারাজ যোথাম ও ইসরায়েল রাজ দ্বিতীয় যারবিয়ামের আমলে এই বংশতালিকা সঙ্কলিত হয়েছিল।
{i5:18} পূর্বাঞ্চলের গোষ্ঠীসমূহের সৈন্যবাহিনী
{5:18} রূবেণ, গাদ ও পূর্বাঞ্চলের মনঃশি গোষ্ঠীর সৈন্যসংখ্যা ছিল চুয়াল্লিশ হাজার সাতশো ষাট। এরা ঢাল তরোয়াল ও তীর-ধনুক চালনায় নিপুণ ছিল।
{5:19} এরা হগরাতী, যিটুর, নাফিশ এবং নোদবের বিরুদ্ধে অভিযান করেছিল।
{5:20} এরা ঈশ্বরে নির্ভরশীল ছিল এবং তাঁর কাছে সাহায্য প্রার্থনা করেছিল। ঈশ্বর তাদের প্রার্থনা পূর্ণ করেছিলেন এবং হগরাতী উপজাতি ও তাদের মিত্রদের বিরুদ্ধে তাদের জয়যুক্ত করেছিলেন।
{5:21} এরা শত্রুদের পঞ্চাশ হাজার উট, দুলক্ষ পঞ্চাশ হাজার মেষ এবং দুহাজার গাধা লুট করে নিয়েছিল এবং এক লক্ষ লোককে বন্দী করেছিল।
{5:22} শত্রুপক্ষের বহু লোককে তারা হত্যা করেছিল কারণ এই যুদ্ধ ছিল ঈশ্বরের অভিপ্রেত নির্বাসনের আগে পর্যন্ত তারা এই অঞ্চলে বাস করেছিল।
{i5:23} পূর্বাঞ্চলের মনঃশি গোষ্ঠী
{5:23} পূর্বাঞ্চলের মনঃশি গোষ্ঠীর লোকেরা বাশান প্রদেশের উত্তরে বেল-হারমোন, সনির এবং হারমোন পর্বত পর্যন্ত বিস্তীর্ণ এলাকায় বসতি স্থাপন করে। তাদের জনসংখ্যা প্রচুর পরিমাণে বৃদ্ধি পেয়েছিল।
{5:24} নিম্নলিখিত ব্যক্তিরা ছিলেন এই গোষ্ঠীর প্রধানঃ এফর, যিশি, ইলিয়েল, অস্রিয়েল, যিরমিয়, হোদভিয় এবং যাহ্দিয়েল। এঁরা ছিলেন গোষ্ঠীর বিখ্যাত যোদ্ধা ও নেতা।
{i5:25} পূর্বাঞ্চলের গোষ্ঠীসমূহের নির্বাসন
{5:25} এই অঞ্চলের লোকেরা তাদের পূর্বপুরুষদের আরাধ্য ঈশ্বরের প্রতি বিশ্বস্ত ছিল না। তারা তাঁকে পরিত্যাগ করে সেইসব জাতির দেব-দেবীর আরাধনা করত যেসব জাতিকে ঈশ্বর দেশ থেকে বিতাড়িত করেছিলেন।
{5:26} তাই ঈশ্বর আসিরিয়ার সম্রাট পুলকে (ইনি তিগ্লাৎ পিলেশর নামেও খ্যাত) দিয়ে তাদের দেশ আক্রমণ করালেন। তিনি রূবেণ, গাদ ও পূর্বাঞ্চলের মনঃশি গোষ্ঠীর লোকদের নির্বাসিত করলেন এবং তাদের গোশন নদীর তীরে হেলহ্, হাবোর ও হারা অঞ্চলে স্থায়ীভাবে বসতি করালেন।
{i6:1} প্রধান পুরোহিতদের বংশতালিকা
{6:1} লেবীর তিন পুত্র: গের্শোন, কহাৎ ও মরারি।
{6:2} কোহাৎ-এর চার পুত্র: অম্রম, যিষিহর, হিব্রোণ ও উষিয়েল।
{6:3} অম্রমের দুই পুত্র: হারোণ ও মোশি এবং এক কন্যা মিরিয়াম। হারোণের চার পুত্র: নাদব, অবিহু, ইলিয়াসর এবং ইথামর।
{6:4} পুরুষানুক্রমে ইলিয়াসরের বংশতালিকা: পিনহস, অবিশুয়া,
{6:5} বুক্কি, উষি,
{6:6} সরহিয়া, মরায়োৎ,
{6:7} অমরিয়, অহিটুব,
{6:8} সাদোক, অহিমাস,
{6:9} অসরিয়, যোহানন,
{6:10} অসরিয় (ইনি জেরুশালেমে রাজা শলোমনের নির্মিত মন্দিরে পৌরোহিত্য করতেন)
{6:11} অমরিয়, অহিটুব,
{6:12} সাদোক, শল্লুম,
{6:13} হিল্কিয়, অসরিয়
{6:14} সরায়, যিহোসাদোক।
{6:15} যিহুদীয়া ও জেরুশালেমের যে সমস্ত অধিবাসীকে প্রভু নির্বাসিত করেছিলেন, রাজা নেবুকাডনেজার যিহোসাদোককে তাদের সঙ্গে পাঠিয়ে দিয়েছিলেন।
{i6:16} লেবীর অন্যান্য বংশধর
{6:16} লেবীর তিন পুত্র: গের্শোম হাৎ ও মরারি।
{6:17} এদের প্রত্যেকেরই পুত্র সন্তান ছিল। গের্শোনের দুই পুত্র: লিবনি ও শিমিয়ি,
{6:18} কোহৎ-এর চার পুত্র: অম্রম, যিষহর, হিব্রোণ ও উষিয়েল।
{6:19} মরারির দুই পুত্র: মাহ্লি ও মুশি।
{6:20} গের্শোনের পুরুষ পরম্পরায় বংশতালিকা: লিবনি, যহৎ, সিম্মহ্,
{6:21} যোয়াহ্, ইদ্দো, সেরাহ্, যিয়থ্রয়।
{6:22} কোহাৎ-এর পুরুষ পরম্পরায় বংশতালিকা: অম্মিনাদব, কোরহ্, অসীর,
{6:23} এলাকানা, ইবিয়াসফ, অসীর,
{6:24} তহাৎ, উরিয়েল উষিয় ও শৌল।
{6:25} এলাকানার দুই পু্ত্র: অমাশয় ও অহিমোৎ।
{6:26} অহিমোৎ-এর পুরুষ পরম্পরায় বংশতালিকা: এল্কানা, সোফি, নহাৎ,
{6:27} ইলিয়াব, যেরোহাম, এলকানা।
{6:28} শমুয়েলের দুই পুত্র: জ্যেষ্ঠপুত্র যোয়েল ও কনিষ্ঠপুত্র অবিয়।
{6:29} পুরুষ পরম্পরায় মরারির বংশতালিকা: মহ্লি, লিবনি, শিমিয়ি, উষাহ্,
{6:30} শিমিয়, হগ্গিয়, অসায়।
{i6:31} মন্দিরের গায়কদল
{6:31} জেরুশালেমে চুক্তিসিন্দুক আনার পর রাজা দাউদ মন্দিরে ভজন গান করার জন্য নিম্নলিখিত লোকদের নিযুক্ত করেছিলেন।
{6:32} রাজা শলোমন মন্দির নির্মাণ করার আগে সম্মিলন শিবিরে তারা নিয়মিত পালা করে কাজ করত।
{6:33} এই কাজে যারা নিযুক্ত হয়েছিল তাদের বংশতালিকা: কহাৎ গোষ্ঠী: যোয়েলর পুত্র হেমন, ইনি প্রথম গায়কদলের পরিচালক। যাকোব পর্যন্ত তাঁর ঊর্ধ্বতন পূর্বপুরুষদের তালিকা: হেমন, যোয়েল, শমুয়েল,
{6:34} এল্কানা, যিরোহম, ইলিয়েল, তোয়া,
{6:35} সুফ, এল্কানা, মাহৎ, অমাশই,
{6:36} এলকানা, যোয়েল, অসরিয়, সফনিয়,
{6:37} তহৎ, অসির, ইবিয়াসফ, কোরহ্,
{6:38} যিসহর, কহাৎ লেবী, যাকোব।
{6:39} আসফ ছিলেন দ্বিতীয় গায়কদলের পরিচালক। লেবী পর্যন্ত তাঁর ঊর্ধ্বতন পূর্বপুরুষদের তালিকা: আসফ, বেরেখিয়, শিমিয়,
{6:40} মিখায়েল, বাসেয়া, মালাখি,
{6:41} এথনি, সেরহ্, অদায়া,
{6:42} এথন, সিম্ম, শিমিয়ি,
{6:43} যহৎ, গের্শোম, লেবী।
{6:44} মরারি গোষ্ঠীর এথান ছিলেন তৃতীয় গায়কদলের পরিচালক। লেবী পর্যন্ত তাঁর ঊর্ধ্বতন পূর্বপুরুষদের তালিকা: এথন, কিশি অব্দি, মল্লুখ,
{6:45} হসবিয়, অমৎসিয়, হিলকিয়,
{6:46} অম্সি, বানি, শেমর,
{6:47} মহ্লি, মুষি, মরারি, লেবী।
{6:48} এঁদের জ্ঞাতিবর্গ মন্দিরের আরও অন্যান্য কাজে নিযুক্ত হয়েছিলেন।
{i6:49} হারোণের বংশতালিকা
{6:49} হারোণ ও তাঁর বংশধরেরা উপাসনালয়ে ধূপ জ্বালাতেন ও বেদীর উপরে হোমবলি উৎসর্গ করতেন। মহাপবিত্র স্থানে উপাসনা ও ইসরায়েলীদের প্রায়শ্চিত্ত বলি উৎসর্গ করার দায়িত্ব তাঁদের উপরে ছিল। ঈশ্বরের সেবক মোশির নির্দেশ অনুযায়ী তাঁরা সব কাজ করতেন।
{6:50} হারোণের বংশতালিকা: ইলিয়াসর, পিনেহস, অবিশুই,
{6:51} বুক্কি, উষি, সরাহিয়,
{6:52} মরায়োৎ, অমরিয়, অহিটুব,
{6:53} সাদোক, অহিমাস।
{i6:54} লেবীয়দের বাসস্থান
{6:54} হারোণের বংশধর কোহাৎ গোষ্ঠীর বসবাসের জন্য নিম্নলিখিত অঞ্চল নির্দিষ্ট হয়েছিল। লেবীয়দের জন্য নির্দিষ্ট অঞ্চলের প্রথম অংশ তারা পেয়েছিল।
{6:55} এর মধ্যে ছিল যিহুদীয়া প্রদেশের হিব্রোণ এবং তার চারপাশের চারণভূমি।
{6:56} নগরের এলাকাভুক্ত গ্রামাঞ্চল ও ক্ষেতখামার কালেবের পুত্র যিফুন্নির ভাগে পড়েছিল।
{6:57} নিম্নলিখিত জনপদগুলি হারোণের বংশধরদের দেওয়া হয়েছিল: অভয়
{6:58} নগর হিব্রোণ, যত্তির, লিবনার সমস্ত জনপদ, ইষ্টিমোয়,
{6:59} হিলেন, দবির, আসন এবং বেথশেমেশ ও তার চারপাশের চারণভূমি।
{6:60} বিন্যামীন গোষ্ঠীর এলাকায় চারণভূমিসহ নিম্নলিখিত জনপদগুলি তাদের দেওয়া হয়েছিল: গেবা, আলেমৎ, ও অনাথোৎ। তাদের পরিবারগুলির বসবাসের জন্য মোট তেরোটি জনপদ দেওয়া হয়েছিল।
{6:61} পশ্চিমের মনঃশি গোষ্ঠীর এলাকায় কোহাৎ গোষ্ঠীর অবশিষ্ট পরিবারগুলির জন্য দশটি নগর বন্টন করে দেওয়া হয়েছিল।
{6:62} গের্শোন গোষ্ঠীর পরিবারগুলির জন্য ইষাখর, আশের, নপ্তালি এবং পূর্বাঞ্চলের মনঃশি গোষ্ঠীর এলাকা বাশান থেকে তেরোটি জনপদ দেওয়া হয়েছিল।
{6:63} একই ভাবে রূবেণ, গাদ ও সবুলুন গোষ্ঠীর এলাকা থেকে মরারি গোষ্ঠীর পরিবারগুলির জন্য বারোটি জনপদ দেওয়া হয়েছিল।
{6:64} এইভাবে ইসরায়েলীরা লেবীয়দের বসবাসের জন্য চারণভূমিসহ বিভিন্ন জনপদ বন্টন করে দিয়েছিল।
{6:65} উল্লিখিত জনপদগুলি ছাড়াও তারা যিহুদা, শিমিয়োন ও বিম্যামীন গোষ্ঠীর এলাকার জনপদগুলি লটারির সাহায্যে তাদের ভাগ করে দেওয়া হয়েছিল।
{6:66} কোহাৎ গোষ্ঠীর কিছু পরিবারকে ইফ্রয়িম গোষ্ঠীর এলাকা থেকে নিম্নলিখিত জনপদ ও চারণভূমি দেওয়া হয়েছিল:
{6:67} অভয় নগর শেখেম, গেষর,
{6:68} যকমিয়াম, বেথহোরণ,
{6:69} অয়ালোন এবং গাৎ-রিম্মোন।
{6:70} পশ্চিমাঞ্চলে মনঃশি গোষ্ঠীর এলাকা থেকে তাদের চারপাশের চারণভূমিসহ আনের ও বিলয়ম জনপদ দুটি কোহাৎ গোষ্ঠীর লোকদের দেওয়াহয়েছিল।
{6:71} গের্শোন গোষ্ঠীর পরিবারগুলিকে চারণভূমিসহ নিম্নলিখিত জনপদগুলি দেওয়া হয়েছিল: পূর্বে মনঃশি গোষ্ঠীর এলাকাভুক্ত বাশান প্রদেশের গোলান এবং অষ্টারোথ।
{6:72} ইষাখরের এলাকাভুক্ত কেদশ, দবরৎ,
{6:73} রামোৎ এবং আনেম।
{6:74} আশেরের এলাকাভুক্ত মশাল, আবদোন,
{6:75} হুকক্ এবং রহোব।
{6:76} নপ্তালির এলাকাভুক্ত গালীল প্রদেশের কেদশ, হাম্মোন ও কিরিয়াথয়িম।
{6:77} মরারি গোষ্ঠীর অবশিষ্ট পরিবারগুলির জন্য চারণভূমিসহ নিম্নলিখিত জনপদগুলি দেওয়া হয়েছিল: সবুলুন গোষ্ঠীর এলাকায় রিম্মনো ও তাবোর।
{6:78} রূবেণ গোষ্ঠীর এলাকায় যিরিহো ছাড়িয়ে জর্ডন নদীর পূর্বতীরে জাহ্সা মালভূমির বেৎসর,
{6:79} কদেমোৎ, মেফাৎ।
{6:80} গাদ গোষ্ঠীর এলাকায় রামোৎ-গিলিয়দ, মহনায়িম,
{6:81} হিষবোণ ও যাসের।
{i7:1} ইষাখরের বংশতালিকা
{7:1} ইষাখরের চার পুত্র: তোলয়, পুয়, যাশুব ও শিম্রোণ।
{7:2} তোলয়ের ছয় পুত্র: উষি, রফাথ, যিরিয়েল, যহ্ময়, যিবসম ও শমুয়েল। এঁরা ছিলেন তোলয় বংশের নেতা ও বিখ্যাত যোদ্ধা। রাজা দাউদের সময় এঁদের বংশধরদের সংখ্যা ছিল বাইশ হাজার ছয়শো।
{7:3} উষির একটি পুত্র: যিষ্রাহিয়। যিষ্রাহিয়র চার পুত্র মিখায়েল, ওবদিয়, যোয়েল ও যিশিয়। এঁরা সকলেই ছিলেন তাঁদের পরিবারের কর্তা।
{7:4} এঁদের স্ত্রী ও পুত্রকন্যাদের সংখ্যা এত বেশি ছিল যে এঁদের বংশ থেকে ছত্রিশ হাজার যোদ্ধা পাওয়া গিয়েছিল।
{7:5} ইষাখর গোষ্ঠীর সরকারী বংশতালিকায় সামরিক বৃত্তির উপযুক্ত সাতাশ হাজার লোকের নাম নথিভুক্ত হয়েছিল।
{i7:6} দান ও বিন্যামীন গোষ্ঠীর বংশতালিকা
{7:6} বিন্যামীনের তিন পুত্র: বেলা, বেখর ও যিদিয়েল।
{7:7} বেলার পাঁচ পুত্র: ইষবোন, উষি, উষিয়েল, যেরিমোৎ ও ইরি। এঁরা ছিলেন এঁদের পরিবারের কর্তা এবং বিখ্যাত যোদ্ধা। তাঁদের বংশধরদের মধ্যে বাইশ হাজার চৌত্রিশ জন (22, 034) দক্ষ যোদ্ধা ছিল।
{7:8} বেখরের নয়টি পুত্র: সমিরা, যোয়াশ, ইলিয়েসর, ইলিয়ৌনয়, অম্রি, যিরেমোৎ, অবিয়, অনাথোৎ ও অলেমৎ।
{7:9} এঁদের সরকারী বংশতালিকায় কুড়ি হাজার দুশো (20, 200) জন যোদ্ধার নাম নথিভুক্ত ছিল।
{7:10} যিদিয়েলের এক পুত্র: বিল্হান। বিল্হানের সাত পুত্র: যিয়ুশ, বিন্যামীন, এহুদ, কনানা সেথন, তার্শিশ ও অহিশাহর।
{7:11} এঁরা ছিলেন এঁদের গোষ্ঠীর প্রধান ও বিখ্যাত যোদ্ধা। এঁদের বংশধরদের মধ্যে সতেরো হাজার দুশো জন (17, 200) সক্ষম যোদ্ধা ছিল।
{7:12} সুপ্পিম ও হুপ্পিমও এদের গোষ্ঠীভুক্ত ছিল। দানের এক পুত্র: হুষিম।
{i7:13} নপ্তালির বংশতালিকা
{7:13} নপ্তালির চার পুত্র: যহষিয়েল, গুণি, যেৎষর ও শল্লুম। এরা বিল্হার বংশধর।
{i7:14} মনঃশির বংশতালিকা
{7:14} মনঃশির অরামীয় উপপত্নীর দুই পুত্র: অস্রিয়েল ও মাখির।
{7:15} মাখির গিলিয়দের জনক। মাখির হুপ্পিম ও সুপ্পিমের জন্য বউ খুঁজে এনেছিলেন। তাঁর বোনের নাম মাখা। মাখিরের দ্বিতীয় পুত্র সল্ফাদ। তাঁর শুধু কন্যাই ছিল।
{7:16} মাখিরের স্ত্রী মাখার দুটি পুত্র হয়েছিল। তাঁরা তাদের নাম রেখেছিলেন পেরশ ও শেরশ। পেরশের দুই পুত্র উলম ও রেকম।
{7:17} উলমের একটি পুত্র, তার নাম বদান। এরা সকলে মনঃশির পৌত্র ও মাখিরের পুত্র গিলিয়দের বংশধর।
{7:18} গিলিয়দের ভগ্নী হাম্মোলেকৎ-এর তিন পুত্র: ইশোদ, অবিয়েষর এবং মহলা।
{7:19} শমিদার চার পুত্র: অহিয়ান, শেখম, লিখি ও অনিয়াম।
{i7:20} ইফ্রয়িমের বংশতালিকা
{7:20} পুরুষপরম্পরায় ইফ্রয়িমের বংশ তালিকা: শুথেলাহ্, বেরদ, তহৎ, ইলিয়াদা, তহৎ,
{7:21} সাবদ, শুথলাহ্। শুথেলাহ্ ছাড়া ও ইফ্রয়িমের আরও দুটি পুত্র ছিল: এষর ও ইলিয়দ। গাৎ-এ পশুপাল অপহরণের উদ্দেশ্যে হানা দিতে গিয়ে এরা মারা পড়েছিল।
{7:22} এদের পিতা ইফ্রয়িম এদের জন্য অনেকদিন শোকাতুর ছিলেন, তাঁর আত্মীয় স্বজনেরা এসে তাঁকে সান্ত্বনা দিয়েছিলেন।
{7:23} এরপর ইফ্রয়িমের স্ত্রী আর একটি পুত্রসন্তানেরা জন্মদান করেন। তাঁদের পরিবার এই সময় সঙ্কটে পড়েছিল বলে তাঁরা তার নাম রাখেন বরিয় (অমঙ্গল)।
{7:24} শীরা নামে ইফ্রয়িমের একটি কন্যা ছিল।তনি উচ্চ ও নিম্ন বেথ-হোরণ ও উষেন শীরা জনপদের পত্তন করেছিলেন।
{7:25} রেফহ্ নামে ইফ্রয়িমের আর একটি পুত্র ছিল। তার বংশতালিকা: রেশেফ, তেলহ্, তহন,
{7:26} লাদন, অম্মিহুদ, ইলিশামা,
{7:27} নুন, যিহোশূয়।
{7:28} এরা যে এলাকায় বসতি স্থাপন করেছিল, বেথেল ও তার চারপাশের জনপদগুলি ছিল তার অর্ন্তভুক্ত। পূর্বে নারণ এবং পশ্চিমে গেষর ও তার চারদিকের সমস্ত জনপদ তার মধ্যে ছিল। শেখেম ও আইয়া নগর এবং পার্শ্ববর্তী জনপদগুলিও এর অর্ন্তভুক্ত ছিল।
{7:29} মনঃশির বংশধরেরা বেথ-শান, তানক, মেগিদ্দো ও দোর এবং এগুলির আশেপাশের জনপদগুলি নিয়ন্ত্রণ করত। এইসব এলাকায় যাকোবের পুত্র যোষেফের বংশধরেরা বাস করত।
{i7:30} আশের-এর বংশ তালিকা
{7:30} আশেরের বংশ তালিকা: আশেরের চার পুত্র: যিম্না, যিশ্বা, যিশবি ও বরিয় এবং এক কন্যা সেরই।
{7:31} বরিয়র দুই পুত্র: হেবর ও মলকিয়েল। মলকিয়েল বির্ষোথ জনপদ প্রতিষ্ঠা করেছিলেন।
{7:32} হেবরের তিন পুত্র: যফটেল, শোমের ও হোথম এবং এক কন্যা শুয়া।
{7:33} যফটেলেরও তিন পুত্র: পাশক্, বিমহল ও আসভৎ।
{7:34} তাঁর ভাই শোমেরের তিন পুত্র: রোহ্গাহ্, যেহুব্বা ও অরাম।
{7:35} তার ভাই হোথমের চার পুত্র: শোফহ্, যিম্ন, শেলশ ও আমল।
{7:36} শোফহ্-এর বংশতালিকা: সুয়াহ্, হরনেফর, শুয়াল, বেরি, যিম্র,
{7:37} বেৎষর, হোদ, শম্ম, শিল্শ, যিথরন ও বেরা।
{7:38} যেথরের বংশতালিকা: যিফুন্নি, পিসপ ও অরা।
{7:39} উল্লের বংশতালিকা: আরহ্, হন্নিয়েল ও রিৎসিয়।
{7:40} এরা সকলেই আশেরের বংশধর। এঁরা ছিলেন এদের পরিবারের প্রধান, বিখ্যাত নেতা ও যোদ্ধা। আশেরের বংশধরদের মধ্যে ছাব্বিশ হাজার নিপুণ যোদ্ধা ছিল।
{i8:1} বিন্যামীনের বংশতালিকা
{8:1} বিন্যামীনের পাঁচ পুত্র: বয়স অনুসারে তাদের নাম বেলা, অশবেল, অহর্হ,
{8:2} নোহা ও রাফা।
{8:3} বেলান বংশধর হল, অদ্দর, গেরা, অবিহুদ,
{8:4} অবিশুয়, নামান, আহোয়াহ্,
{8:5} গেরা, শফুফান এবং হুরম।
{8:6} এহুদের বংশতালিকা: নামান, অহিয় এবং গেরা। গেবা নিবাসী পরিবারগুলির এঁরাই ছিলেন প্রধান। কিন্তু পরে এঁরা বিতাড়িত হয়ে এই
{8:7} স্থান ত্যাগ করে মানহৎ-এ গিয়ে বসবাস করতে বাধ্য হন। উজ্জু ও অহিহুদের পিতা গেরা তাঁদের এই অভিযানে নেতৃত্ব করেন।
{8:8} শহরয়িম হুশিম ও বারা নামে তাঁর দুই স্ত্রীকে পরিত্যাগ করেন। পরে মোয়াবে থাকাকালে
{8:9} তিনি হেদশকে বিবাহ করেন। তাঁদের সাতটি পুত্র জন্ম গ্রহণ করে: যোবব, সিবিয়া, মেশা, মলকম,
{8:10} জিউস, সখিয় ও মিরম। তাঁর সব পুত্রই গোষ্ঠীপতি হয়েছিলেন।
{8:11} হুশিমের গর্ভে শহরয়িমের আরও দুটি পুত্র হয়। তাদের নাম অহিটুব ও এলপাল।
{8:12} এলপালের তিন পুত্র: এবর, মিশিয়ম ও শেমদ। ওনো ও লোদ জনপদ এবং তার সন্নিহিত সমস্ত গ্রামগুলির পত্তন করেছিলেন শেমদ।
{i8:13} গাৎ ও অয়ালোনের বিন্যামীন বংশ
{8:13} বিন্যামীন বংশের যারা অয়ালোনে বসতি স্থাপন করেছিল এবং গাৎ-এর অধিবাসীদের বিতাড়িত করেছিল, বরিয় ও শেমা ছিলেন তাঁদের নেতা।
{8:14} বরিয়র বংশধর: অহিও, শাশক, জেরিমোথ,
{8:15} সবদিয়, অরাদ, এদর,
{8:16} মিখায়েল, যিশ্পা এবং যোহ।
{i8:17} জেরুশালেমের বিন্যামীন বংশ
{8:17} এল্পালের বংশধর: সবদিয়া, মশুল্লম্, হিষ্কি, হেবর,
{8:18} যিশ্মরই, যিশলিয় ও যোবব।
{8:19} শিময়ির বংশধর: যাকিম, সিমরী ও সবদি,
{8:20} ইলিয়েনয়, সিল্লেথয়, ঐলিলেয়,
{8:21} অদায়, বরায়া ও শিমবৎ।
{8:22} শাশকের বংশধর: মিশপন, এবর, ইলিয়েল,
{8:23} আবদোন, সিমরি, হানন,
{8:24} হনানিয়, এলম, অনথোথিয়,
{8:25} যিফদিয় ও পনুয়েল।
{8:26} যিরোহমের বংশধর: শিমশরয়, শহরিয়, অথালিয়,
{8:27} যারিশিয়, এলিয় ও সিখরি।
{8:28} এঁরা ছিলেন জেরুশালেমের অধিবাসীদের পূর্বপুরুষ ও কুলপতি।
{i8:29} গিবিয়োন ও জেরুশালেমের বিন্যামীন গোষ্ঠী
{8:29} যিইয়েল গিবিয়োন নগর পত্তন করেন এবং সেই স্থানেই বসতি স্থাপন করেন। তাঁর স্ত্রী নাম ছিল মাখা।
{8:30} তাঁর জ্যেষ্ঠ পুত্র অবদন। তাঁর অন্যান্য পুত্রদের নাম: সুর, কীশ, বেল, নের নাদব,
{8:31} গদোর, অহিও, সখর,
{8:32} ও শিমিয়র পিতা সিক্লোথ। এঁদের বংশধরেরা জেরুশালেমে স্বগোষ্ঠীর অন্যান্য পরিবারের সঙ্গে বাস করত।
{i8:33} রাজা শৌলের বংশতালিকা
{8:33} নেরের পুত্র কীশ এবং কীশের পুত্র রাজা শৌল। শৌলের চার পুত্র: যোনাথন, মলকিশুয়া, অবিনাদব ও ইশবাল।
{8:34} যোনাথনের পুত্র মরিব্বাল, 35 তাঁর পুত্র মীখা।
{8:35} মীখার চার পুত্র: পিথোন, মেলক, তারয় ও আহস্।
{8:36} আহসের পুত্র যিহোয়াদা। যিহোয়াদার তিন পুত্র: আলেমৎ, অসমাবৎ ও সিম্রি। সিম্রির পুত্র মোৎসা।
{8:37} মোৎসার পুত্র বিনিয়া। বিনিয়ার পুত্র রফায়া। রফায়ার পুত্র ইলিয়াসা এবং ইলিয়াসার পুত্র আৎসেল।
{8:38} আৎসেলের ছয় পুত্র: অসরিকাম, বোখরু, ইশ্মায়েল, শিয়রিয়, ওবদিয় ও হানান।
{8:39} আৎসেলের ভাই এশকের তিন পুত্র: উলাম, যিয়ুশ ও এলিফেলট।
{8:40} উলমের পুত্রেরা ছিল বিখ্যাত যোদ্ধা ও তীরন্দাজ। তাঁর পুত্র ও পৌত্র ছিল সর্বমোট দেড়শো। উল্লিখিত ব্যক্তিরা সকলেই ছিলেন বিন্যামীন গোষ্ঠীর লোক।
{i9:1} নির্বাসন থেকে ফিরে আসা লোকদের তালিকা
{9:1} গোষ্ঠী বা গোত্র অনুসারে ইসরায়েলীদের সকলের নাম তালিকাভুক্ত হয়েছিল এবং এই বিবরণ ইসরায়েলের ‘রাজকাহিনীতে’ লিপিবদ্ধ হয়েছিল। যিহুদীয়ার লোকেরা তাদের পাপের দণ্ডস্বরূপ ব্যাবিলনে নির্বাসিত হয়েছিল।
{9:2} প্রথমে যারা বিভিন্ন জনপদে তাদের সম্পত্তি ফিরে পেয়েছিল, তাদের মধ্যে ছিল সাধারণ ইসরায়েলী, পুরোহিত, লেবীয় ও মন্দিরের পরিচারকেরা।
{9:3} যিহুদা, বিন্যামীন, ইফ্রয়িম ও মনঃশি গোষ্ঠীর লোকেরা জেরুশালেমে গিয়ে বাস করতে লাগল।
{9:4} যিহুদা গোষ্ঠীর ছয় শো নব্বইটি পরিবার জেরুশালেমে গিয়ে বসতি স্থাপন করেছিল। যিহুদার পুত্র পেরেসের বংশধরদের নেতা ছিলেন
{9:5} উথয়। ইনি অম্মিহুদের পুত্র ও অম্রির পৌত্র। ইমরি ও বানি ছিলেন তাঁর পূর্ব পুরুষ। যিহুদার পুত্র শেলার
{9:6} বংশধরদের নেতা ছিলেন অসায়। তিনিই ছিলেন গোষ্ঠীর প্রধান ব্যক্তি। যিহুদার অপর পুত্র সেরাহর বংশধরদের নেতা ছিলেন যুয়েল।
{9:7} বিন্যামীন গোষ্ঠীর নিম্নলিখিত ব্যক্তিরা জেরুশালেমে বাস করতেনঃ মসুল্লমের পুত্র সল্লু। মসল্লুম ছিলেন হোদবিয়র পুত্র হস্নুয়ার পৌত্র। যিরোহমের
{9:8} পুত্র যিবনিয়। উষির পুত্র ও মিক্রির পৌত্র এলা। শফটিয়র পুত্র মসুল্লম। শফটির ছিলেন রূয়েলের পুত্র ও যিব্নিয়র পৌত্র।
{9:9} এই গোষ্ঠীর নয়শো ছাপ্পান্নটি পরিবার জেরুশালেমে বাস করত। উল্লিখিত ব্যক্তিরা ছিলেন নিজ নিজ কুলের কুলপতি।
{i9:10} জেরুশালেম নিবাসী পুরোহিতদের তালিকা
{9:10} নিম্নলিখিত পুরোহিতরা জেরুশালেমে বাস করতেনঃ যিদইয়, যিহোয়ারিব ও যাখিন। হিল্কিয়র পুত্র অসরিয় (মন্দিরের প্রধান কর্মকর্তা)। এঁর
{9:11} পূর্ব পুরুষদের মধ্যে ছিলেন যথাক্রমে মসুল্লম, সাদোক, মরায়োৎ ও অহিটুব। যেরোহমের পুত্র অদায়া। যেরোহামের পিতা পশ্হুর
{9:12} ও পশ্হুরের পিতা ছিলেন মল্কিয়। অদিয়েলের পুত্র মাসয়। যহ্সেরা মসুল্লম, মসিল্লমিৎ ও ইম্মের ছিলেন যথাক্রমে এঁর পূর্বপুরুষ।
{9:13} বিভিন্ন গোষ্ঠীর প্রধান পুরোহিতদের সংখ্যা ছিল সতেরোশো ষাট। তাঁরা মন্দিরের সর্বপ্রকার কাজে দক্ষ ছিলেন।
{i9:14} জেরুশালেম নিবাসী লেবীয়দের তালিকা
{9:14} নিম্নলিখিত লেবীয়েরা জেরুশালেমে বাস করতেনঃ হসুরের পুত্র শমইয়। অসরিকাম ও হসরিয় ছিলেন এঁর পূর্বপুরুষ। মীখার গোষ্ঠীর বক্বক্কর,
{9:15} হেরশ ও গালল।। মিসার পুত্র মত্তনিয়। সিক্রি ও আসফ ছিলেন এঁর পূর্বপুরুষ। শমইয়র পুত্র ওবদিয়। গালল ও
{9:16} যিদুথুন ছিলেন এঁর পূর্বপুরুষ। আসার পুত্র ও এলকানার পৌত্র বেরেখিয়। নটোফা নগরের অর্ন্তভুক্ত অঞ্চলে এঁর পূর্বপুরুষেরা বাস করতেন।
{i9:17} জেরুশালেম নিবাসী মন্দির রক্ষকদের তালিকা
{9:17} নিম্নলিখিত মন্দির রক্ষকরা জেরুশালেমে বাস করতেনঃ শল্লুম, অক্কুর, টলমুন ও অহিমান। শল্লুম ছিলেন এদের নেতা।
{9:18} এই সময় এদের গোষ্ঠীর লোকেরা পূর্বদিকের প্রবেশপথ রাজতোরণে পাহারা দিতেন। এর আগে এরা লেবীয়দের এলাকার দ্বারে পাহারা দিতেন।
{9:19} কোবির পুত্র ও ইবিয়াসফের পৌত্র শল্লুম কোরহ্ গোষ্ঠীর অন্যান্য লোকজনসহ প্রভুর সম্মিলন শিবিরের দ্বার রক্ষাক দায়িত্বে নিযুক্ত ছিলেন। এঁদের পূর্বপুরুষেরাও প্রভুর শিবির রক্ষার কাছে নিযুক্ত ছিলেন।
{9:20} ইলিয়াসরের পুত্র পিনেহাস (অর্থ: প্রভু তাঁর সঙ্গে থাকুন) এককালে তাঁদের কাজকর্ম তদারক করতেন।
{9:21} মশেলেমিয়র পুত্র সখরিয়ও প্রভুর সম্মিলন শিবিরের দ্বারের অন্যতম প্রহরী ছিলেন।
{9:22} বিভিন্ন প্রবেশ পথ ও দ্বাররক্ষার জন্য সর্বমোট দুশো বারো জনকে প্রহরী নিযুক্ত করা হয়েছিল। তাঁরা যে এলাকায় বাস করতেন, সেই এলাকা অনুযায়ী তাঁদের নাম তালিকাভুক্ত, হয়েছিল। তাঁরা যে এলাকায় বাস করতেন, সেই এলাকা অনুযায়ী তাঁদের নাম তালিকাভুক্ত হয়েছিল। রাজা দাউদ ও নবী শমুয়েল এঁদের পূর্বপুরুষদের এইসব দায়িত্বপূর্ণ পদে নিযুক্ত করেছিলেন।
{9:23} তাঁরা এবং তাঁদের বংশধরেরা মন্দিরের দ্বার রক্ষা করতেন।
{9:24} মন্দিরের উত্তর, দক্ষিণ, পূর্ব ও পশ্চিম — চারদিকেই একটি করে তোরণ ছিল এবং প্রত্যেকটি তোরণের এক একজন প্রধান রক্ষী ছিল।
{9:25} এই রক্ষীদের আত্মীয় স্বজনেরা এঁদের কাজে সাহায্য করতেন। এঁরা গ্রামে বাস করতেন এবং পালাক্রমে সাতদিন মন্দির-দ্বারে পাহারা দিতেন।
{9:26} চার প্রধান রক্ষী ছিলেন লেবীয়। চূড়ান্ত দায়িত্ব এঁদের হাতেই ন্যস্ত ছিল। এঁরা মন্দিরের কক্ষগুলি ও মন্দিরের ভাণ্ডারে মজুত দ্রব্যসামগ্রী রক্ষণাবেক্ষণের দায়িত্বেও নিযুক্ত ছিলেন।
{9:27} এঁরা মন্দিরের কাছেই বাস করতেন কারণ মন্দিরে পাহারা দেওয়া ও প্রতিদিন সকালে দ্বার খুলে দেওয়ার কাজ তাঁদের করতে হত।
{i9:28} অন্যান্য লেবীয়দের তালিকা
{9:28} অন্যান্য লেবীয়দের মধ্যে কিছু লোক উপাসনার ব্যবহৃত পাত্রগুলির তত্ত্বাবধানের দায়িত্বে নিযুক্ত ছিল। উপাসনার ব্যবহারের আগে ও পরে সেগুলি পরীক্ষা করা ও গোণার দায়িত্ব ছিল তাদের।
{9:29} কিছু লোককে নিযুক্ত করা হয়েছিল মন্দিরের পবিত্র আসবাবপত্র তত্ত্বাবধান ও সুজি, সুরা, জলপাই তেল, সুগন্ধি ধূপ ও মশলার ভাণ্ডারের দায়িত্ব তাদের উপর ন্যস্ত ছিল।
{9:30} তবে মশলাপাতি সংমিশ্রণের দায়িত্ব ছিল পুরোহিতদের।
{9:31} কোরহ্ গোষ্ঠীর লেবীয় শল্লুমের জ্যেষ্ঠ পুত্র মত্তিথিয়ের উপর পিঠে তৈরীর ভার ছিল।
{9:32} প্রতি সাব্বাথ দিনে প্রভুর উপস্থিতির প্রতীক রুটি তৈরী করার ভার ছিল কোহাৎ গোষ্ঠীর লেবীয়দের ওপর।
{9:33} কিছু লেবীয় পরিবারকে মন্দিরের সঙ্গীত ও বাদ্য পরিচালনার ভার দেওয়া হয়েছিল। এইসব পরিবারের প্রধানেরা মন্দির সংলগ্ন কক্ষে বাস করতেন। অন্য কোন দায়িত্ব তাঁদের দেওয়া হয়নি কারণ দিনরাত তাঁদের এই কাজেই ব্যাপৃত থাকতে হত।
{9:34} উল্লিখিত ব্যক্তিরা লেবী বংশের বিভিন্ন গোষ্ঠীর প্রধান ছিলেন এবং এঁরা জেরুশালেমে বাস করতেন।
{i9:35} রাজা শৌলের পূর্বপুরুষ ও বংশধরদের তালিকা ( ১ বংশা 8:29-38 )
{9:35} যিইয়েল গিবিয়োন নগর প্রতিষ্ঠা করে সেখানেই বসতি স্থাপন করেন। তাঁর স্ত্রীর নাম ছিল মাখা।
{9:36} অবদন তাঁর জ্যেষ্ঠ পুত্র। তাঁর অন্যান্য পুত্রদের নাম যথাক্রমে সুর, কীশ, বেল, নের, নাদব,
{9:37} গাদর, অহিয়, সখরিয় ও মিক্লোথ।
{9:38} মিক্লোথ ছিলেন শিমিয়র পিতা। এঁদের বংশধরেরা এঁদের গোষ্ঠীর অন্যান্য পরিবারের সঙ্গে জেরুশালেমে বাস করতেন।
{9:39} নেরের পুত্র কীশ এবং কীশের পুত্র শৌল। শৌলের চার পুত্র: যোনাথন, মলকিশুয়া অবিনাদব এবং এশবেল ।
{9:40} যোনাথনের পুত্র সেহিবেল, তার পুত্র মীখা।
{9:41} মীখার চার পুত্র: পিথোন, মেলক, তহরিয় এবং আহস।
{9:42} আহসের পুত্র যারহ্, যারহ্-র তিন পুত্র: আলেমৎ, অসমাবৎ ও সিম্রি। সিম্রির পুত্র মোৎসা।
{9:43} মোৎসার পুত্র বিনিয়া। বিনিয়ার পুত্র রফায়, রফায়ের পুত্র ইলিয়াসাহ্, ইলিয়াসাহ্-র পুত্র আৎসেল।
{9:44} আৎসেলের ছয় পুত্র: অস্রিকাম, বোখরু, ইশ্মায়েল, শিয়রিয়, ওবদিয় ও হানান।
{i10:1} রাজা শৌলের মৃত্যু ( ১ শমু 31:1-13 )
{10:1} ফিলিস্তিনীরা গিলবোয়া পাহাড়ে ইসরায়েলীদের আক্রমণ করল। এই যুদ্ধে বহু ইসরায়েলী নিহত হল। অবশিষ্টরা রাজা শৌল ও তাঁর পুত্রদের সঙ্গে পালিয়ে গেল।
{10:2} কিন্তু ফিলিস্তিনীরা তাদের তাড়া করে শৌলের তিন পুত্র যোনাথন, অবিনাদব ও মলকিশুয়াকে হত্যা করল।
{10:3} শৌলকে ঘিরে আক্রমণ জোরদার হয়ে উঠল। তিনি শত্রুপক্ষের শরবিদ্ধ হয়ে সাংঘাতিক ভাবে আহত হলেন।
{10:4} শৌল তখন তাঁর অস্ত্রবাহককে বললেন, তোমার তরবারি বার করে আমাকে হত্যা কর। নইলে ঐ ম্লেচ্ছরা এসে আমাকে হেনস্তা করবে। কিন্তু তাঁর অস্ত্রবাহক এ কাজ করতে ভয় পেল। শৌল তখন নিজের তরবারি বার করে তার উপরে ঝাঁপিয়ে পড়লেন।
{10:5} অস্ত্রবাহকটি শৌলকে এভাবে মরতে দেখে সেও নিজের তরবারির উপরে ঝাঁপিয়ে পড়ে মারা গেল।
{10:6} শৌল ও তাঁর তিন পুত্র একসঙ্গে মারা গেলেন। তাঁর রাজত্বের অবসান হল।
{10:7} জেজ্রিল উপত্যকার অধিবাসী ইসরায়েলীরা যখন শুনল যে ইসরায়েলী সৈন্যরা পলাতক এবং শৌল ও তাঁর পুত্রেরা মৃত, তখন তারাও তাদের এলাকা ছেড়ে পালিয়ে গেল। ফিলিস্তিনীরা সেখানে এসে বাস করতে লাগল।
{10:8} যুদ্ধের পরের দিন ফিলিস্তিনীরা নিহতদের সাজ-সরঞ্জাম লুঠ করতে এসে গিলবোয়া পাহাড়ের উপর শৌল ও তাঁর পুত্রদের মৃতদেহ দেখতে পেল।
{10:9} তারা তখন শৌলের মাথা কেটে ফেলল এবং তাঁর বর্ম খুলে নিল। তারপর তারা ফিলিস্তিয়ার সব জায়গায় দূতের হাতে তাদের দেবতা ও জনগণের কাছে এই শুভ সংবাদ পাঠিয়ে দিল।
{10:10} তারা শৌলের অস্ত্রশস্ত্র একটি মন্দিরে রেখে দিল এবং তাঁর কেটে আনা মাথাটি দাগোন দেবতার মন্দিরে ঝুলিয়ে দিল।
{10:11} যাবেশ-গিলিয়দের লোকেরা শৌলের উপর ফিলিস্তিনীদের এই আচরণের কথা শোনার পর
{10:12} তাদের বীর যোদ্ধারা একজোট হয়ে সেখানে গিয়ে শৌল ও তাঁর পুত্রদের মৃতদেহ যাবেশে এনে একটি ওক গাছের তলায় তাঁদের কবর দিল এবং সাত দিন উপবাস করল।
{10:13} পরমেশ্বর প্রভুর কাচে অবিশ্বস্ততার জন্য শৌলের মৃত্যু হল। প্রভুর নির্দেশ না চেয়ে
{10:14} প্রেতচর্চার মাধ্যমে তিনি নিজের কর্তব্য স্থির করতেন। এই ভাবে তিনি প্রভুর আদেশ অমান্য করেছিলেন। সেইজন্য প্রভু পরমেশ্বর তাঁর প্রাণ নাশ করলেন এবং যিশয়ের পুত্র দাউদের হাতে তাঁর রাজ্য তুলে দিলেন।
{i11:1} ইসরায়েল ও যিহুদীয়ার রাজপদে দাউদের অভিষেক ( ২ শমু 5:1-10 )
{11:1} ইসরায়েলের সমস্ত লোক হিব্রোণে দাউদের কাছে গিয়ে বলল, আপনার সঙ্গে আমাদের রক্তের সম্পর্ক।
{11:2} অতীতে শৌল যখন আমাদের রাজা ছিলেন, তখনও আপনিই ইসরায়েল জাতিকে যুদ্ধক্ষেত্রে পরিচালনা করেছিলেন এবং পরমেশ্বর আপনাকে প্রতিশ্রুতি দিয়েছিলেন যে, আপনি তাঁর প্রজাদের পরিচালনা করবেন এবং তাদের রাজা হবেন।
{11:3} তাই ইসরায়েলের নেতৃবৃন্দ রাজা দাউদের কাছে এসেছেন। তখন দাউদ ঈশ্বরের নামে তাদের সঙ্গে একটি চুক্তি করলেন। তাঁরা দাউদকে ইসরায়েলের রাজপদে অভিষিক্ত করলেন। শমুয়েলের মাধ্যমে ঈশ্বরের প্রতিশ্রুতি এইভাবে সফল হল।
{11:4} রাজা দাউদ সমস্ত ইসরায়েলীদের নিয়ে জেরুশালেম আক্রমণ করলেন। সেই সময় জেরুশালেম যিবুষ নামে পরিচিত ছিল। এখানকার আদি অধিবাসী যিবুষীরা তখনও এখানেই বাস করত।
{11:5} তারা দাউদকে বলল যে তিনি কিছুতেই এই নগরে ঢুকতে পারবেন না কিন্তু দাউদ সিয়োনের দুর্গ অধিকার করে নিলেন। সেই থেকে এর নাম হল ‘দাউদ নগর’।
{11:6} দাউদ বলেছিলেন, প্রথমে যে যিবুষীদের আক্রমণ করতে পারবে, সে-ই হবে সেনাপতি। সরূয়ার পুত্র যোয়াব সর্বপ্রথমে গিয়ে আক্রমণ করলেন এবং তিনিই সেনাপতি হলেন।
{11:7} দাউদ সেই দুর্গে বাস করতেন বলে নগরটির নাম হয়েছিল ‘দাউদ নগর’।
{11:8} তিনি নগরটি পুননির্মাণ করলেন। পাহাড়ের পূর্বদিকের ভরাট করা পরিখা থেকে নগর পত্তনের কাজ শুরু হয়েছিল। যোয়াব নগরের বাকী অংশের সংস্কার করান।
{11:9} দাউদ দিনে দিনে পরাক্রান্ত হয়ে উঠতে লাগলেন কারণ সর্বাধিপতি প্রভু তাঁর সহায় ছিলেন।
{i11:10} দাউদের বিখ্যাত সেনানীদের নাম ও পরিচয় ( ২ শমু 23:8-39 )
{11:10} দাউদের বিখ্যাত সেনানীদের নামের তালিকা: এঁরা ইসরায়েলীদের সকলের সহায়তায় দাউদকে রাজপদে অভিষিক্ত করেছিলেন এবং তাঁর রাজ্যকে শক্তিশালী করে তুলেছিলেন। ইসরায়েলীদের সম্পর্কে পরমেশ্বরের প্রতিশ্রুতি এইভাবে সফল হয়।
{11:11} তালিকার প্রথম নাম ছিল হখমোন গোষ্ঠীর যাশোবিয়ামের নাম। ইনি ‘বীর ত্রয়ী’র নেতা ছিলেন। এক যুদ্ধে তিনি তিনশো লোককে বর্শার আঘাতে বধ করেন।
{11:12} বিখ্যাত ‘বীর ত্রয়ীর’ দ্বিতীয় ব্যক্তি ছিলেন অহো গোষ্ঠীর ডোডোর পুত্র ইলিয়াসর।
{11:13} ইনি দাউদের পক্ষে পস-দাম্মিমে ফিলিস্তিনীদের বিরুদ্ধে যুদ্ধ করেছিলেন। ইসরায়েলীরা যখন পালাতে শুরু করল তখন তিনি একটি যবের ক্ষেতে ছিলেন।
{11:14} তিনি তাঁর সৈন্য-সামন্ত নিয়ে ক্ষেতের মাঝখানে দাঁড়িয়ে ফিলিস্তিনীদের বিরুদ্ধে ঘোরতর সংগ্রাম করেন। প্রভু পরমেশ্বর তাঁকে মহাবিজয় দান করেন।
{11:15} একবার ত্রিশজন সেনানীর তিনজন দাউদের কাছে গেলেন। তিনি এক পাহাড়ে অদুল্লম গুহার কাছে ছিলেন। কাছেই রফায়িম উপত্যকায় একদল ফিলিস্তিনী সৈন্য ছাউনি ফেলেছিল।
{11:16} দাউদ সেই সময় সুরক্ষিত পর্বত আবাসে ছিলেন এবং একদল ফিলিস্তিনী সেনা বেথলেহেম দখল করেছিল।
{11:17} বাড়ির জন্য দাউদের তখন খুব মন খারাপ করছিল, তাই তিনি বললেন, হায়রে, যদি কেউ বেথলেহেমের দেউড়ির পাশের কুয়ো থেকে আমাকে জল এনে দিতে পারত।
{11:18} এই তিনজন বীর সেনানী তখন ফিলিস্তিনী সৈন্যদের ছাউনির মধ্যে দিয়ে বেথলেহেমের দেউড়ির কাছে গিয়ে সেই কুয়ো থেকে জল তুলে দাউদের কাছে নিয়ে এলেন। দাউদ কিন্তু সেই জন পান না করে প্রভু পরমেশ্বরের উদ্দেশে নিবেদন করলেন।
{11:19} বললেন, এই জল আমি কখনও পান করতে পারি না। তাহলে, তা হবে যারা নিজেদের প্রাণের ঝুঁকি নিয়ে এই জল এনেছে, তাদের রক্তপান করার সামিল। তিনি জল পান করতে রাজী হলেন না। এমনই ছিল সেই বীর সেনানীদের কাজ!
{11:20} যোয়াবের ভাই অবিশয় ছিলেন এই ত্রিশজন বীর যোদ্ধার নেতা । তিনিও যুদ্ধে বর্শা দিয়েই তিনশো সৈন্যকে বধ করে ঐ ‘বীরত্রয়ী’র মতই বিখ্যাত হয়েছিলেন।
{11:21} তিনি ঐ ত্রিশজন যোদ্ধার মধ্যে খুবই বিখ্যাত ছিলেন এবং তাঁদের সেনাপতি হয়েছিলেন। কিন্তু ঐ ‘বীরত্রয়ী'র মত খ্যাতি অর্জন করতে পারেন নি।
{11:22} কব্সেলের যিহোয়াদার পুত্র বনায়ও ছিলেন একজন বিখ্যাত যোদ্ধা। তিনি দুজন মোয়াবী বীর যোদ্ধাকে বধ করেছিলেন এবং এ ছাড়াও আরও অনেক দুঃসাহসিক কাজ করেছিলেন। একবার তিনি এক তুষার ঝরা দিনে একটি গুহার মধ্যে ঢুকে একটা সিংহ মেরেছিলেন।
{11:23} তিনি পাঁচ হাত লম্বা বিরাটকায় এক মিশরী যোদ্ধাকে বধ করেছিলেন। যোদ্ধাটির হাতে ছিল প্রকাণ্ড একটা বর্শা। বনায় কিন্তু মুগুর হাতে তাকে আক্রমণ করে তার হাত থেকে বর্শা কেড়ে নিয়েছিলেন এবং সেই বর্শা দিয়েই তাকে বধ করেন।
{11:24} যিহোয়াদার পুত্র বনায় এইসব কাজ করে ‘বীরত্রয়ী’র মতই সম্মান অর্জন করেছিলেন।
{11:25} ত্রিশজন বীরের মধ্যে অন্যতম বীর ছিলেন তিনি, তবে ‘বীরত্রয়ী’র সমকক্ষ হতে পারেন নি। দাউদ তাঁকে তাঁর দেহরক্ষী দলের প্রধানরূপে নিযুক্ত করেছিলেন।
{11:26} অন্যান্য বীর যোদ্ধাদের নামের তালিকা: যোয়াবের ভাই
{11:27} অসাহেল, বেথলেহেমের ডোডোর পুত্র ইলহানন, হারোড় নিবাসী
{11:28} শম্মোৎ, পেলেট নিবাসী হেলস, তকোয়া নিবাসী ইক্কেশের
{11:29} পুত্র ইরা, অনাথোৎ নিবাসী অবিয়েষর, হুশা নিবাসী
{11:30} সিব্বখয়, অহো নিবাসী ইলয়, নটোফাৎ নিবাসী মহরয়,
{11:31} নটোফাৎ নিবাসী বানার পুত্র হেলদ, বিন্যামীন অঞ্চলের
{11:32} গিরিয়া নিবাসী বিষয়ের পুত্র ইথয়। পিরিয়াথোন নিবাসী
{11:33} বনায়। গাশের নিকটবর্তী উপত্যকা থেকে আগত হুরয়,
{11:34} অরবৎ নিবাসী অবিয়েল, বাহুরূমের অজ্মাবৎ, শালবোনের ইলিয়হবহ্,
{11:35} গিষোণের হাশেম, হরারের শাগির পুত্র যোনাথন, হরারের
{11:36} মাখরের পুত্র অহিয়াম, উরের পুত্র ইলিফাল, সখেরার
{11:37} হেফর, পলেনের অহিয়, কার্মেলের হিষ্রো, ইসবয়ের পুত্র
{11:38} নারয়, নাথনের ভাই যোয়েল, হগ্রির পুত্র মিভর,
{11:39} আম্মোন নিবাসী সেলেক, যোয়াবের অস্ত্রবাহক বেরোৎ-এর নহরয়।
{11:40} যিত্রি নিবাসী ইরা ও গারেব। হিত্তিয় উরিয়,
{11:41} অহ্লয়ের পুত্র সাবদ, সিষার পুত্র অদিনা (ইনি
{11:42} রূবেণ বংশের একজন নেতা ছিলেন) এঁর নিজস্ব
{11:43} ত্রিশজনের একটি সেনাদল ছিল। মাখার পুত্র হানান,
{11:44} মিথান নিবাসী যোশাফট, অষ্টেরা নিবাসী উষিয়, অরোয়ের
{11:45} নিবাসী হোথামের দুই পুত্র শামা ও যিইয়েল।
{11:46} তিষ নিবাসী শিম্রির পুত্র যিদিয়েল ও যোহা
{11:47} মহ্ব নিবাসী ইলিয়েল, ইলনামের দুই পুত্র যিরিবয় ও যোষবিয়, মোয়াবের যিথমা, সোবা নিবাসী ইলিয়েল, ওবেদ ও যাসিয়েল।
{i12:1} দাউদের প্রথম অনুগামীদল
{12:1} রাজা শৌলের ভয়ে দাউদ যখন পালিয়ে গিয়ে সিক্লগে ছিলেন তখন অনেক বীর অভিজ্ঞ যোদ্ধা তাঁর সঙ্গে যোগ দিয়েছিলেন।
{12:2} এঁরা ছিলেন তীরন্দাজ এবং সকলেই ডান-বাঁ-দুহাতেই ফিঙ্গে ছুঁড়তে পারতেন। এঁরা সকলেই ছিলেন শৌলের জ্ঞাতি বিন্যামীন বংশের লোক।
{12:3} গিবিয়া নিবাসী শেমার পুত্র অহিয়েষর ও যোয়াশ ছিলেন এঁদের নেতা। অন্যান্যদের নাম
{12:4} যথাক্রমে: অস্মাবৎ-এর পুত্র যিষিয়েল ও পেলট। অনামোৎ নিবাসী বরাখা ও যেহু। গিবিয়োনের
{12:5} যিস্ময়িয়। ইনি বিখ্যাত যোদ্ধাএবং ত্রিশজন বীরের অন্যতম ছিলেন। গদেরার যিরমিয়, যহষিয়েল, যোহানন
{12:6} ও যোষাবদ। হরূফের ইলিয়ুষয়, যিরিমোৎ, বালিয়া, শমরিয়া ও শফটিয়। কোরহ্ গোষ্ঠীর ইল্কানা,
{12:7} যিশিয়, অষবেল, যোয়েষর ও যাশোবিয়াম। গদর নিবাসী যিরোহমের পুত্র যোয়েলা ও সবদিয়।
{i12:8} গাদ বংশ থেকে দাউদের অনুগামী দল
{12:8} দাউদ যখন মরুপ্রান্তরে দুর্গে বাস করছিলেন, তখন গাদ বংশের নিম্নলিখিত যোদ্ধারা দাউদের সৈন্যদলে যোগ দেন। এঁরা নিপুণ যোদ্ধা ছিলেন। ঢাল ও বর্শা ছিল এঁদের প্রধান অস্ত্র। এঁরা ছিলেন সিংহের মত ভীষণ দর্শন ও পাহাড়ী হরিণের মত ক্ষিপ্রগতি।
{12:9} এঁদের পদমর্যাদা ছিল
{12:10} যথাক্রমে নিম্নরূপ: এষর,
{12:11} ওবদিয়, ইলিয়াব, মিশমন্না,
{12:12} যিরমিয়, অত্তয়, ইলিয়েল,
{12:13} যোহানন, ইলসাবাদ, যিরমিয়ও মকবন্নয়।
{12:14} গাদ বংশের এই যোদ্ধাদের মধ্যে ছিলেন সহস্র সৈন্যের অধিনায়ক এবং অন্যেরা ছিলেন শত সৈন্যের নায়ক।
{12:15} একবার বছরের প্রথম মাসে যখন জর্ডন নদীর জল উপছে উঠে তার দুকুল ভাসিয়ে দিয়েছিল, তখন তাঁরা নদী পার হয়ে গিয়ে নদীর পূর্ব ও পশ্চিম উপত্যকার অধিবাসীদের তাড়িয়ে দিয়েছিলেন।
{i12:16} বিন্যামীন ও যিহুদাবংশের অনুগামীদল
{12:16} বিন্যামীন ও যিহুদাবংশের কিছু লোক একসময় দাউদের দুর্গে গেল।
{12:17} দাউদ তাদের সঙ্গে দেখা করে বললেন, যদি তোমরা বন্ধুভাবে আমাকে সাহায্য করতে এসে থাক, তাহলে তোমাদের স্বাগত জানাচ্ছি! কিন্তু তোমাদের কোন ক্ষতি না করা সত্ত্বেও, যদি তোমরা বিশ্বাসঘাতকতা করে শত্রুর হাতে আমাকে তুলে দিতে চাও, তাহলে আমাদের পিতৃপুরুষের আরাধ্য ঈশ্বর তা জানবেন এবং তোমাদের শাস্তি দেবেন।
{12:18} তখন ঈশ্বরের আত্মা তাঁদের একজন, অমাশয়ের উপর অধিষ্ঠিত হলেন, (ইনি পরে ত্রিশজন বীরের অন্যতম হয়েছিলেন) তিনি উচ্চকন্ঠে বললেনঃ হে যিশয়ের পুত্র দাউদ, আমরা আপনার অনুগামী। আমরা আপনার সঙ্গে আছি! আপনার কল্যাণ হোক, কল্যাণ হোক আপনার অনুগামীদের, ঈশ্বর আপনার সহায়! দাউদ তাঁদের অর্ভ্যথনা জানালেন এবং নিজের সৈন্যদলের সেনানায়ক পদে নিযুক্ত করলেন।
{i12:19} মনঃশি বংশের অনুগামীদল
{12:19} মনঃশি বংশের কিছু লোক দাউদের পক্ষে যোগ দিয়েছিলেন। দাউদ সেই সময় ফিলিস্তিনীদের সঙ্গে শৌলের বিরুদ্ধে অভিযানে গিয়েছিলেন। তিনি অবশ্য ফিলিস্তিনীদের সরাসরি সাহায্য করেন নি। কারণ ফিলিস্তিনীদের রাজারা সন্দেহ করেছিলেন যে দাউদ হয়তো তাঁর প্রাক্তন মনিব শৌলের সঙ্গে যোগ দিয়ে বিশ্বাসঘাতকতা করে তাঁদের বিপদ ঘটাবেন। তাই তাঁরা তাঁকে সিক্লগে পাঠিয়ে দিয়েছিলেন।
{12:20} সিক্লগে যাওয়ার পথে মনঃশি বংশের এই লোকেরা দাউদের দলে যোগ দেন। এঁদের মধ্যে ছিলেনঃ অদ্ন, যোবার, যিদিয়েল, মিখায়েল, যোষাবদ, ইলিহু ও সিল্লথয়। এঁরা মনঃশি বংশের সেনাবাহিনীতে সহস্র সৈন্যের অধিনায়ক ছিলেন।
{12:21} দাউদের সেনাবাহিনীতে এঁরা নায়কপদে নিযুক্ত হয়েছিলেন। আক্রমণকারীদের বিরুদ্ধে যুদ্ধে তাঁরা দাউদকে সাহায্য করতেন কারণ তাঁরা ছিলেন অসমসাহসী বীর যোদ্ধা।
{12:22} প্রায় প্রতিদিন লোকেরা দলে দলে এসে দাউদের সৈন্যবাহিনীতে যোগ দিতে লাগল। ফলে তাঁর সৈন্যবাহিনী সুবিশাল হয়ে উঠল।
{i12:23} দাউদের সৈন্যবাহিনীর শ্রেণীবিভাগ
{12:23} দাউদ যখন হিব্রোণে ছিলেন তখন বহু সুশিক্ষিত দক্ষ সৈনিক তাঁর বাহিনীতে যোগ দিয়েছিলেন।
{12:24} পরমেশ্বরের প্রতিশ্রুতি অনুযায়ী শৌলের পরিবর্তে দাউদকে রাজপদে প্রতিষ্ঠিত করার ব্যাপারে এঁরাই সক্রিয় অংশগ্রহণ
{12:25} করেছিলেন। এঁদের সংখ্যার তালিকা: যিহুদা বংশের ছয় হাজার আটশো সুদক্ষ সৈনিক। এঁরা ছিলেন
{12:26} ঢাল ও বর্শাধারী সৈনিক। শিমিয়োন বংশের সাত হাজার একশো জন সুশিক্ষিত সৈনিক, লেবী
{12:27} বংশের চার হাজার ছয়শো লোক, হারোণের বংশধর যিহোয়াদার অনুগামী তিন হাজার সাতশো জন
{12:28} লোক। তরুণ বীর যোদ্ধা সাদোক ও তাঁর জ্ঞাতি বাইশ জন সেনানায়ক, বিন্যামীন বংশ
{12:29} (শৌলের জ্ঞাতিবর্গ) থেকে তিন হাজার জন। (বিন্যামীন বংশের অধিকাংশ লোক শৌলের অনুগত ছিল।)
{12:30} ইফ্রয়িম বংশের কুড়ি হাজার আটশো জন। এঁরা নিজ নিজ গোষ্ঠীর খ্যাতনামা লোক। জর্ডনের
{12:31} পশ্চিম দিকে বসবাসকারী মনঃশি বংশের অর্ধাংশ থেকে এল আঠারো হাজার জন। দাউদকে রাজারূপে
{12:32} প্রতিষ্ঠিত করার জন্য এঁদের মনোনীত করে পাঠান হয়েছিল। ইষাখর বংশের অধীনস্থ লোকজনসহ দুশো
{12:33} জন সেনানায়ক। এই নায়কেরা জানতেন ইসরায়েলের কর্তব্য কি এবং কোন সময় তা করা
{12:34} উচিত। সবুলুন বংশের পঞ্চাশ হাজার অনুগত ও নির্ভরযোগ্য লোক। তাঁরা সবরকম অস্ত্রচালনায় দক্ষ
{12:35} ছিলেন। নপ্তালি বংশের এক হাজার সেনানায়ক। এঁদের সঙ্গে ছিল ঢাল ও বর্শাধারী সাঁইত্রিশ
{12:36} হাজার সৈন্য। দান বংশের আটাশ হাজার ছয়শো সুশিক্ষিত সৈন্য। আশের বংশের চল্লিশ হাজার
{12:37} রণনিপুণ সৈনিক। জর্ডনের পূর্ব দিকের রূবেণ, গাদ ও মনঃশি বংশের এক লক্ষ কুড়ি হাজার সৈনিক। এঁরা সবরকম অস্ত্র চালনায় দক্ষ ছিলেন।
{12:38} যুদ্ধের জন্য প্রস্তুত এই সৈনিকেরা দাউদকে ইসরায়েলীদের রাজপদে প্রতিষ্ঠিত করার দৃঢ় সঙ্কল্প নিয়ে হিব্রোণে গেলেন। বাকী সমস্ত ইসরায়েলীও দাউদকে তাদের রাজা করার জন্য ঐক্যবদ্ধ হল।
{12:39} দাউদের কাছে তারা তিনদিন থাকল এবং তাদের দেশবাসীরা তাদের জন্য যে খাদ্য ও পানীয় তৈরী করেছিল তাই দিয়ে তারা ভোজের উৎসব করল।
{12:40} সুদূর উত্তরাঞ্চল থেকে ইষাখর, সবুলুন ও নপ্তালি বংশের লোকেরা গাধা, উট, খচ্চর ও বলদের পিঠে ময়দা, ডুমুর, সর্ষে, সুরা, জলপাই তেল ইত্যাদি খাদ্যসম্ভার বোঝাই করে এনে দিয়েছিল। তাদের মাংস খাওয়াবার জন্য গরু ও ভেড়ার পালও এসেছিল। সারা দেশে যে আনন্দের সাড়া পড়ে গিয়েছিল, এ ছিল তারই প্রকাশ।
{i13:1} কিরিয়াৎ-জিয়ারিম থেকে পরমেশ্বরের চুক্তি সিন্দুক আনয়ন ( ২ শমু 6:1-11 )
{13:1} রাজা দাউদ সহস্র সৈন্যের অধিনায়ক ও শত সৈন্যের নায়কদের সকলের সঙ্গে পরামর্শ করলেন।
{13:2} তারপর তিনি সমবেত ইসরায়েলী জনগণের কাছে ঘোষণা কলেন, তোমরা যদি সম্মতি দাও এবং এ যদি আমাদের প্রভু পরমেশ্বরের অভিপ্রেত হয়, তাহলে, ইসরায়েল দেশের নানা জায়গায় আমাদের বাকী সমস্ত স্বজাতির কাছে এবং সমস্ত নগরের পুরোহিত ও লেবীয়দের কাছে সংবাদ পাঠিয়ে সকলকে আমাদের কাছে এসে একত্র হতে বলি।
{13:3} তারপর আমরা সকলে গিয়ে আমাদের পরমেশ্বরের চুক্তিসিন্দুক নিয়ে আসব। রাজা শৌলের আমলে আমরা এটিকে অবহেলা করেছি।
{13:4} সকলেই এই প্রস্তাবে সানন্দে সম্মতি দিল।
{13:5} দাউদ তখন কিরিয়াৎ-জিয়ারিম থেকে পরমেশ্বরের চুক্তি সিন্দুক আনার জন্য দক্ষিণে মিশর সীমান্ত থেকে উত্তরে হমাৎ গিরিপথ পর্যন্ত সারা দেশের ইসরায়েলীদের একত্র করলেন।
{13:6} তারপর সকলকে নিয়ে তিনি যিহুদীয়া প্রদেশের বালা অর্থাৎ কিরিয়াৎ-জিয়ারিম থেকে করূব পৃষ্ঠে সিংহাসনে আসীন প্রভু পরমেশ্বরের চুক্তি সিন্দুক আনতে গেলেন।
{13:7} তারা অবিনাদবের বাড়ি থেকে প্রভু পরমেশ্বরের চুক্তি সিন্দুকটি বের করে নতুন একটা গরুর গাড়িতে চাপালেন। উজ্জাহ্ ও অহিয় গাড়িটা চালাতে লাগলেন।
{13:8} দাউদ এবং ইসরায়েলী জনতার সকলে পরমেশ্বরের সামনে মহানন্দে সমস্ত মন-প্রাণ দিয়ে প্রভুর জয়গান করতে করতে নাচতে নাচতে চলতে লাগলেন। গানের সাথে সাথে বাজাতে লাগলেন বীণা, বাঁশী, করতাল ও ঢোল।
{13:9} কিদোনের খামার বাড়ি পর্যন্ত এসে বলদ দুটি হোঁচট খেল। উজ্জাহ্ তখন হাত বাড়িয়ে সিন্দুকটি ধরে ফেললেন।
{13:10} পরমেশ্বরের সিন্দুক স্পর্শ করার অপরাধে উজ্জাহ্-র উপরে পরমেশ্বরের ক্রোধ জ্বলে উঠল। ঈশ্বর তাকে আঘাত করলেন। সে সঙ্গে সঙ্গে সেখানেই পড়ে মারা গেল।
{13:11} এইভাবে প্রভু পরমেশ্বর ক্রুদ্ধ হয়ে উজ্জাহ্কে শাস্তি দিলেন বলে দাউদ খুব অসন্তুষ্ট হলেন। সেই থেকে আজও জায়গাটির নাম রয়েছে পেরেস উজ্জাহ্ [উজ্জার দণ্ড]।
{13:12} তখন প্রভু পরমেশ্বর সম্পর্কে দাউদের মনে ভয় জাগল। তিনি ভাবতে লাগলেন, এবার আমি কি করে ঈশ্বরের চুক্তি সিন্দুক সঙ্গে নিয়ে যাব?
{13:13} দাউদ তাই চুক্তি সিন্দুকটি নিয়ে গেলেন না। তার পরিবর্তে গাৎ নিবাসী ওবেদ ইদোমের বাড়িতে সেটি রেখে দিলেন।
{13:14} সিন্দুকটি সেখানে তিন মাস রইল। পরমেশ্বর প্রভু তাকে এবং তার পরিবারকে আশীর্বাদ করলেন।
{i14:1} জেরুশালেমে দাউদের কার্যাবলি ( ২ শমু 5:11-16 )
{14:1} টায়ারের রাজা হীরাম দাউদের কাছে শুভেচ্ছা সফরে এদকল লোক পাঠালেন। তাদের সাথে পাঠালেন সীডার কাঠ ও সেইসাথে পাঠালেন দাউদের একটি রাজপ্রাসাদ তৈরীর জন্য ছুতোর মিস্ত্রী ও রাজমিস্ত্রীদের,
{14:2} দাউদ বুঝলেন, প্রভু পরমেশ্বর তাঁকে ইসরায়েলের রাজা হিসাবে প্রতিষ্ঠিত করছেন এবং তাঁর প্রজা ইসরায়েলীদের জন্য তাঁর রাজ্যের শ্রীবৃদ্ধি করেছেন।
{14:3} হিব্রোণ থেকে জেরুশালেমে আসার পর দাউদ আরও অনেক পত্নী ও উপপত্নী গ্রহণ করেছিলেন।
{14:4} জেরুশালেমে তাঁর যে সব পুত্রের জন্ম হয়েছিল, তাদের নাম: শাম্মুয়, শোবব, নাথন, শলোমন,
{14:5} বিভর, ইলিশূয়া, এলপেলেট,
{14:6} নোগাহ্, নেফগ, যাকিয়া,
{14:7} ইলিশায়া, ইলিয়াদাও ইলিফেলট।
{i14:8} ফিলিস্তিনীদের উপরে জয়লাভ ( ২ শমু 5:17-25 )
{14:8} ফিলিস্তিনীরা যখন শুনল, দাউদ ইসরায়েলের রাজপদে অভিষিক্ত হয়েছেন, তখন তারা সসৈন্যে বেরিয়ে পড়ল দাউদের খোঁজে। একথা শুনে দাউদ একটি সুরক্ষিত স্থানে চলে গেলেন।
{14:9} ফিলিস্তিনীরা রাফায়ীম উপত্যকায় এসে উপত্যকাটি দখল করে নিল।
{14:10} দাউদ প্রভু পরমেশ্বরের কাছে জানতে চাইলেন, আমি কি ফিলিস্তিনীদের আক্রমণ করব? তুমি কি আমাকে বিজয়ী করবে? প্রভু পরমেশ্বর জানালেন, হ্যাঁ, আক্রমণ কর। আমি তোমাকে বিজয়ী করব।
{14:11} দাউদ বেল-পেরাসীমে গিয়ে যুদ্ধে তাদের পরাজিত করলেন। তিনি বললেন, প্রভু পরমেশ্বর বাঁধভাঙ্গা বন্যার মত সবলে আমার শত্রুদের ভাসিয়ে নিয়ে গেলেন। তাই এই স্থানটির নাম রাখা হল, বেল-পেরাসীম ।
{14:12} ফিলিস্তিনীরা পালাবার সময় ঠাকুর-প্রতিমা সব ফেলে গেল। দাউদ তাঁর সৈন্যসামন্তদের সেইসব ঠাকুর-প্রতিমা পুড়িয়ে ফেলার আদেশ দিলেন।
{14:13} ফিলিস্তিনীরা আবার ফিরে গিয়ে রাফায়িম উপত্যকা দখল করে নিল।
{14:14} আবার দাউদ প্রভু পরমেশ্বরের নির্দেশ চাইলেন। প্রভু জানালেন, এখান থেকে সোজাসুজি ওদের আক্রমণ করো না। তুঁত গাছের বনের দিকে ওদের পিছন দিক দিয়ে ঘেরাও কর।
{14:15} তুঁত বনের মাথার উপর দিয়ে সৈন্যদের পদধ্বনি শোনামাত্র তোমরা ছুটে গিয়ে ওদের আক্রমণ করবে। আমি ফিলিস্তিনী সৈন্যবাহিনীকে পরাজিত করার জন্য তোমার পুরোভাগে এগিয়ে যাব।
{14:16} প্রভু পরমেশ্বরের নির্দেশ মত দাউদ কাজ করলেন এবং গেবা থেকে গেষর পর্যন্ত তাড়িয়ে নিয়ে গেলেন।
{14:17} দাউদের খ্যাতি চতুর্দিকে ছড়িয়ে পড়ল, প্রভু পরমেশ্বর তাঁকে সকল জাতির কাছে ভীতিপ্রদ করে তুললেন।
{i15:1} চুক্তি সিন্দুক স্থানান্তরের প্রস্তুতি
{15:1} দাউদ বসবাসের জন্য দাউদ নগরে ঘর-বাড়ি তৈরী করালেন। পরমেশ্বরের চুক্তি সিন্দুকটি রাখার জন্য একটি স্থান প্রস্তুত করলেন এবং সেখানে তাঁবু খাটালেন।
{15:2} তারপর নির্দেশ দিলেন, একমাত্র লেবীয়রাই এই চুক্তি সিন্দুক বহন করবে। কারণ প্রভু পরমেশ্বর চিরকাল এই চুক্তি সিন্দুক বহন করার জন্য এবং তাঁর সেবা করার জন্য তাদেরই মনোনীত করেছেন।
{15:3} তারপর চুক্তি সিন্দুকটি নির্দিষ্ট স্থানে নিয়ে আসার জন্য সমস্ত ইসরায়েলীকে জেরুশালেমে একত্র করলেন।
{15:4} হারোণের বংশধরদের ও লেবীয়দের সকলকে তিনি ডেকে আনলেন।
{15:5} কোহাৎ বংশের নেতা উরিয়েল ও তাঁর একশো কুড়ি জন আত্মীয় এলেন।
{15:6} মরারি বংশের নেতা অসায় নিয়ে এলেন তাঁর দুশো কুড়িজন আত্মীয় স্বজনকে।
{15:7} গের্শোম বংশের নেতা যোয়েল নিয়ে এলেন একশো ত্রিশ জনকে,
{15:8} ইলিশাফন বংশের শময়িয়র সঙ্গে এল দুশো জন।
{15:9} হিব্রোণ বংশের ইলিয়েলের সঙ্গে আশীজন।
{15:10} এবং উষিয়েল বংশের অম্মিনাদবের সঙ্গে এল একশো বারো জন।
{15:11} তারপর দাউদ পুরোহিত সাদোক ও অবিয়াথরকে এবং লেবীয়দের মধ্যে উরিয়েল, আসায়, যোয়েল, শময়িয়, ইলিয়েল ও অম্মিনাদবকে ডেকে পাঠালেন।
{15:12} তিনি তাদের বললেন, তোমরা লেবীয় গোষ্ঠীর নেতা। তোমরা নিজেদের এবং নিজেদের বংশের লোকদের শুচিশুদ্ধ কর, যাতে আমি যে স্থান প্রস্তুত করেছি সেই স্থানে ইসরায়েলের আরাধ্য প্রভু পরমেশ্বরের চুক্তি সিন্দুক তোমরা বয়ে আনতে পার।
{15:13} প্রথমবারে তোমরা ছিলে না বলে সেটি তোমরা বয়ে আনতে পার নি এবং যথাবিহিতভাবে তাঁর উপাসনা করা হয় নি বলে আমাদের প্রভু পরমেশ্বর আমাদের দণ্ড দিয়েছিলেন।
{15:14} তখন পুরোহিতও লেবীয়রা ইসরায়েলের প্রভু পরমেশ্বরের চুক্তি সিন্দুক বয়ে আনার জন্য নিজেদের শুচিশুদ্ধ করলেন।
{15:15} মোশির মাধ্যমে প্রভু পরমেশ্বর যেমন নির্দেশ দিয়েছিলেন, সেইমত লেবীয়রা দণ্ডের উপর চুক্তি সিন্দুকটি রেখে কাঁধে করে বয়ে নিয়ে এলেন।
{15:16} দাউদ লেবীয় নেতাদের নির্দেশ দিয়েছিলেন যেন তাঁরা বীণা, করতাল, বাঁশী সহকারে আনন্দ গান করার জন্য অন্যান্য লেবীয়দের নিযুক্ত করেন।
{15:17} লেবীয় নেতারা নিম্নলিখিত ব্যক্তিদের করতাল বাজানোর জন্য নিযুক্ত করল: যোয়েলের পুত্র হেমন,
{15:18} তার আত্মীয় বেরিখিয়র পুত্র আসফ, মরারি বংশের কুশায়ার পুত্র এথন। এঁদের সহকারীরূপে
{15:19} তাঁরা নিম্নলিখিত লেবীয়দের উঁচু পর্দায় বীণা বাজানোর জন্য নিযুক্ত করলেনঃ সখরিয়, যাষিয়েল,
{15:20} সমিরামোৎ, যিহিয়েল, উন্নি, ইলিয়াব, মাসেয়া ও বনায়। নীচু পর্দায় বীণা বাজানোর জন্য
{15:21} তাঁরা নিম্নলিখিত লেবীয়দের নিযুক্ত করলেনঃ মত্তিথিয়, ইলিফলেহু, মিকনেয়, অসসিয় এবং মন্দিরের দ্বাররক্ষী ওবেদ-ইদোম ও যিইয়েল।
{15:22} সঙ্গীতে পারদর্শিতার জন্য তাঁরা কননিয়কে লেবীয় গায়কদলের নেতা নিযুক্ত করলেন।
{15:23} বেরেখিয় ও এলকানা এবং তাদের সঙ্গে ওবেদ-ইদোম ও যিহিয়কে চুক্তি সিন্দুকের শিবিরের দ্বাররক্ষী নিযুক্ত করা হল। যাজক
{15:24} শেবনিয়, যিহোশাফট, নথনেল, অমাশয়, সখরিয়, বনায় ও ইলিয়েষরকে চুক্তি সিন্দুকের সামনে তুরী বাজানোর জন্য নিযুক্ত করা হল।
{i15:25} জেরুশালেমে চুক্তিসিন্দুক আনয়ন ( ২ শমু 6:12-22 )
{15:25} ইসরায়েলী নেতৃবৃন্দ ও সেনানায়কদের নিয়ে দাউদ মহাধুমধাম ও আনন্দ উৎসব করতে করতে প্রভু পরমেশ্বরের চুক্তি সিন্দুক আনতে ওবেদ-ইদোমের বাড়ীতে গেলেন।
{15:26} যে লেবীয়রা চুক্তি সিন্দুক বয়ে নিয়ে যাচ্ছিল, ঈশ্বর তাদের সাহায্য করেছিলেন বলে তারা সাতটি বৃষ ও সাতটি মেষ উৎসর্গ করল।
{15:27} দাউদ মিহি রেশমের পোশাক পরেছিলেন। গায়কদল ও তাদের নেতা কননিয় এবং যে লেবীয়রা চুক্তি সিন্দুক বয়ে নিয়ে যাচ্ছিলেন তাঁরাও রেশমী পোষাক পরেছিলেন। এ ছাড়াও দাউদ রেশমী এফোদ পরেছিলেন।
{15:28} ইসরায়েলীরা সকলে মিলে তুরী, শিঙা, করতাল ও বাঁশী বাজিয়ে জয়ধ্বনি করতে করতে চুক্তি সিন্দুকটি জেরুশালেমে নিয়ে এল।
{15:29} চুক্তি সিন্দুকটি শহরে আনার সময় শৌলের কন্যা মীখল জানালা দিয়ে দেখলেন, রাজা দাউদ ভক্তির আবেগে ঘুরে ঘুরে লাফিয়ে, লাফিয়ে নাচছেন। দেখে, মীখলের মনে তাঁর প্রতি দারুণ ঘৃণা জাগল।
{16:1} চুক্তি সিন্দুক রাখার জন্য দাউদ যে তাম্বুর ব্যবস্থা করেছিলেন, বাহকেরা সেই তাম্বুর মধ্যে সেটি এনে রাখল। তারপর তাঁরা ঈশ্বরের উদ্দেশে হোমবলি ও স্বস্ত্যয়ন বলি উৎসর্গ করলেন।
{16:2} বলি উৎসর্গের ক্রিয়াকর্ম শেষ হলে দাউদ সর্বাধিপতি পরমেশ্বরের নামে প্রজাদের আশীর্বাদ করলেন
{16:3} এবং ইসরায়েলী প্রজাদের সকলকে খাদ্য বিতরণ করলেন। নারী-পুরুষ নির্বিশেষে প্রত্যেককে দেওয়া হল একটা করে রুটি, এক টুকরো ঝলসানো মাংস আর কিসমিসের পিঠে।
{16:4} চুক্তি সিন্দুকের সামনে ইসরায়েলের আরাধ্য প্রভু পরমেশ্বরকে আবাহন করার জন্য, তাঁর কাছে কৃতজ্ঞতা নিবেদন ও তাঁর স্তবগান করার জন্য দাউদ কয়েকজন লেবীয়কে নিযুক্ত করলেন।
{16:5} আসফ ছিলেন তাঁদের নেতা এবং তাঁর সহকারীরূপে সখরিয়, যিইয়েল, শমিরামোথ, যিহিয়েল, মত্তিথিয়, ইলিয়াব, বনায়, ওবেদ-ইদোম ও যিইয়েলকে নিযুক্ত করা হল বীণাবাদকরূপে। আসফ বাজাতেন করতাল।
{16:6} পুরোহিত বনায় ও যহষিয়েল চুক্তি সিন্দুকের সামনে নিয়মিত তুরী বাজাতেন।
{16:7} দাউদই প্রথম প্রভু পরমেশ্বরের উদ্দেশ্যে স্তবস্তূতি নিবেদন করার জন্য আসফ ও তাঁর সঙ্গী লেবীয়দের নিযুক্ত করেছিলেন।
{i16:8} দাউদের স্তব ( গীত 105:1-15 ; 96:1-13 ; 106:1 , 47-48 )
{16:8} কৃতজ্ঞতা নিবেদন কর প্রভু পরমেশ্বরের কাছে, জপ কর তাঁর মহানাম, প্রচার কর মানুষের কাছে তাঁর মহান কীর্তির কথা।
{16:9} গাও মহাসঙ্গীত, গাও তাঁর স্তবগান গানে গানে বল তাঁর অপূর্ব কীর্তিকাহিনী।
{16:10} তাঁর পবিত্র নামের মহিমা গাও, প্রভুর সন্ধানী যারা, হৃদয় তাদের পূর্ণ হোক পরম উল্লাসে।
{16:11} পরমেশ্বরের অন্বেষণ কর শক্তি ভিক্ষা কর তাঁর কাছে, নিয়ত কর তাঁর আরাধনা।
{16:12} হে প্রভুর সেবক অব্রাহামের বংশ। প্রভুর মনোনীত যাকোবের বংশ। স্মরণ
{16:13} কর তাঁর কীর্তিরাজি, তাঁর অলৌকিক কার্যাবলী, স্মরণ কর তাঁর বিচারের বাণী।
{16:14} তিনিই আমাদের প্রভু, আমাদের পরমেশ্বর, সারা বিশ্বজুড়ে চলছে তাঁরই অনুশাসন।
{16:15} তিনি তাঁর চুক্তির কথা স্মরণে রাখেন চিরকাল, পুরুষে পুরুষে তিনি স্মরণে রাখেন তাঁর শ্রীমুখের আদেশ,
{16:16} যে চুক্তি তিনি করেছিলেন অব্রাহামের সাথে, ইস্হাককে দিয়েছিলেন যে প্রতিশ্রুতি,
{16:17} যাকোবের কাছে যা তিনি বিধানরূপে, ও ইসরায়েলের কাছে যা তিনি চিরস্থায়ী শর্তরূপে প্রতিষ্ঠিত করেছেন।
{16:18} তিনি বলেছিলেন, তোমার উত্তরাধিকারের অংশস্বরূপ তোমাকে আমি দান করব কনান দেশ।
{16:19} যখন তারা সংখ্যায় ছিল নগণ্য, তুচ্ছ এবং প্রবাসী,
{16:20} দেশে দেশে, এক রাজ্য থেকেআর এক রাজ্যে যখন ঘুরে বেড়াত,
{16:21} তখন কাউকে তিনি তাদের উপর অত্যাচার করতে দেন নি, তাদের জন্য তিনি রাজাদের করেছেন র্ভৎসনা
{16:22} বলেছেন, স্পর্শ করো না আমার অভিষিক্তদের, ক্ষতি করো না আমার নবীদের।
{16:23} সমগ্র পৃথিবী, পরমেশ্বরের জয়গান গাও! প্রতিদিন প্রচার কর তাঁর পরিত্রাণের কথা।
{16:24} জাতিবৃন্দের কাছে কর তাঁর মহিমা প্রচার জনগণের কাছে ঘোষণা কর তাঁর মহাশ্চর্য কীর্তির কথা।
{16:25} কারণ প্রভু পরমেশ্বর মহতোমহীয়ান, তিনিই সর্বোচ্চ প্রশংসা ও স্তুতির যোগ্য। সমস্ত দেবতার চেয়ে তিনিই অধিক সম্ভ্রমযোগ্য।
{16:26} অন্যান্য জাতির দেবতারা পুতুলমাত্র। কিন্তু প্রভু পরমেশ্বর সৃষ্টি করেছেন আকাশমণ্ডল।
{16:27} গৌরব ও মর্যাদায় তিনি পরিবেষ্টিত, পরাক্রম ও আনন্দ বিরাজিত তাঁর মন্দিরে।
{16:28} হে বিশ্ববাসী, পরমেশ্বরের স্তবগান কর, গাও তাঁর মহিমা ও পরাক্রমের জয়গান।
{16:29} প্রভু পরমেশ্বরের নামের যোগ্য মর্যাদা দাও, নৈবেদ্য উপহার নিয়ে তাঁর সম্মুখে এস। পবিত্রতায় মণ্ডিত হয়ে পরমেশ্বরের আরাধনা কর,
{16:30} সমগ্র পৃথিবী, তাঁর সম্মুখে হও কম্পমান। এ পৃথিবী দৃঢ় প্রতিষ্ঠিত, কখও হবে না বিচলিত।
{16:31} আকাশ মণ্ডল হোক আনন্দমুখর, উল্লসিত হোক এই বিশ্বচরাচর, সর্বজাতির কাছে তারা ঘোষণা করুক: পরমেশ্বরই সর্বাধিপতি!
{16:32} সমুদ্র ও তার গর্ভস্থ সকলে গর্জন করুক, প্রান্তর ও তার অধিবাসী সকলে করুক হর্ষধ্বনি!
{16:33} অরণ্যের বৃক্ষরাজিও তখন আনন্দে গাইবে গান পরমেশ্বরের সম্মুখে, কারণ তিনি আসছেন পৃথিবীর বিচার করতে!
{16:34} ইষ্রাকৃতজ্ঞতা নিবেদন কর পরমেশ্বরের চরণে কারণ তিনি মঙ্গলময়, চিরস্থায়ী তাঁর অবিচল প্রেম।
{16:35} আরও বলো, হে আমাদের পরিত্রাতা ঈশ্বর উদ্ধার কর আমাদের জাতিবৃন্দের মধ্য থেকে আমাদের উদ্ধার করে একত্রিত কর যেন আমরা তোমায় কৃতজ্ঞতা নিবেদন করতে পারি, যেন তোমার পবিত্র নামের মহিমা ও স্তুতিগান করে ধন্য হতে পারি।
{16:36} ধন্য হোক প্রভু পরমেশ্বর, ইসরায়েলের আরাধ্য ঈশ্বরের নাম যুগে যুগে, অনন্তকাল। সমবেত জনতা সকলে বলল, আমেন। তারা পরমেশ্বরের বন্দনা করল।
{i16:37} জেরুশালেম ও গিবিয়োনে উপাসনা
{16:37} পরমেশ্বরের চুক্তি সিন্দুকের সামনে নিত্য আরাধনার জন্য দাউদ আসফ ও তাঁর সহকারী লেবীয়দের স্থায়ীভাবে নিযুক্ত করলেন। সেখানে প্রতিদিন তাঁদের নির্ধারিত কর্তব্য পালন করতে হত।
{16:38} যিদুথুনের পুত্র ওবেদ-ইদোম ও তাঁর গোষ্ঠীর আটষট্টিজন এঁদের সাহায্য করতেন। হোষা এবং ওবেদ-ইদোমের উপর দ্বার রক্ষার দায়িত্ব দেওয়া হল।
{16:39} পুরোহিত সাদোক এবং তাঁর সহকারী পুরোহিতদের উপর গিবিয়োনে প্রভু পরমেশ্বরের উপাসনার দায়িত্ব ন্যস্ত হল।
{16:40} প্রভু পরমেশ্বর ইসরায়েলীদের যে লিখিত বিধান দিয়েছিলেন, সেই অনুযায়ী প্রতিদিন সকাল-সন্ধ্যায় সেখানকার বেদীতে তাঁদের হোমবলি উৎসর্গ করতে হত।
{16:41} সেখানে তাঁদের সঙ্গে থাকতেন হেমন ও যিদুথুন এবং তাঁদের সঙ্গীরা। ঈশ্বরের অসীম অবিচল প্রেমের কথা স্মরণ করে কৃতজ্ঞতা নিবেদনের স্তবগান করার জন্য তাঁরা বিশেষভাবে মনোনীত হয়েছিলেন।
{16:42} স্তবগানের সঙ্গে তুরী, করতাল ও অন্যান্য বাদ্যযন্ত্র বাজানোর দায়িত্ব ছিল হেমন ও যিদুথুনের উপর। যিদুথুনের পুত্রদের উপর দ্বার রক্ষার ভার দেওয়া হয়েছিল
{16:43} তারপর সকলে যে যার বাড়িতে ফিরে গেল এবং দাউদও তাঁর পরিবারের সকলের সঙ্গে কিছুদিন কাটানোর জন্য বাড়িতে ফিরে গেলেন।
{i17:1} দাউদের কাছে নাথনের বার্তা ( ২ শমু 7:1-17 )
{17:1} রাজা দাউদ যখন স্থায়ীভাবে প্রাসাদেই বাস করতে শুরু করলেন, তখন একদিন দাউদ নবী নাথনকে ডেকে বললেন, আমি এখানে সীডার কাঠের তৈরী প্রাসাদে বাস করছি আর প্রভু পরমেশ্বরের চুক্তি সিন্দুক কি না রাখা হয়েছে তাম্বুর মধ্যে।
{17:2} নাথন রাজাকে বললেন, আপনার মন যা চায় তাই করুন। কারণ পরমেশ্বর আপনার সহায়।
{17:3} কিন্তু সেই রাত্রেই নাথনের কাছে প্রভু পরমেশ্বরের প্রত্যাদেশ এল,
{17:4} যাও, আমার সেবক দাউদকে গিয়ে বল, প্রভু পরমেশ্বর বলেছেন, আমার মন্দির যে তৈরী করবে, সেজন তুমি নও।
{17:5} মিশর দেশ থেকে ইসরায়েল সন্তানদের উদ্ধার করে আনার সময় থেকে আজও আমি কোন মন্দিরে অধিষ্ঠান করি নি কিন্তু আবাস তাম্বু ও সম্মেলন শিবিরে অবস্থান করে পরিভ্রমণ করেছি।
{17:6} ইসরায়েলের সঙ্গে সমস্ত যাত্রাপথে নেতারূপে আমার নিযুক্ত কোন গোষ্ঠীপতিকে কখনও আমি বলেছি, আমার জন্য সীডার কাঠের মন্দির কেন তৈরী করে দাও নি?
{17:7} সুতরাং আমার সেবক দাউদকে বল, সর্বাধিপতি পরমেশ্বর বলেছেন, আমি তোমাকে চারণভূমিতে মেষ পালকের কাজ থেকে তুলে এনে আমার প্রজা ইসরায়েলীদের রাজা করেছি।
{17:8} তুমি যখন যেখানে গিয়েছ, আমি তোমার সঙ্গে থেকেছি, তোমার সমস্ত শত্রুকে ধ্বংস করেছি। পৃথিবীর মহান নেতাদের মত আমি তোমায় বিখ্যাত করব।
{17:9} আমি আমার প্রজা ইসরায়েলের বসবাসের জন্য একটি দেশ মনোনীত করেছি। সেখানে তাদের প্রতিষ্ঠিত করব। তারা তাদের নিজেদের দেশে বাস করবে। সেখান থেকে তাদের আর কোনদিন কোথাও যেতে হবে না কিম্বা কোন দুষ্ট দুরাচারী তাদের
{17:10} উপর আগের মত অত্যাচার করবে না। সেই সময় আমি এইসব শত্রুর হাত থেকে আমার প্রজা ইসরায়েলীদের রক্ষা করার ভার দিয়েছিলাম জননায়কদের হাতে। এবার সব শত্রুর হাত থেকে তোমায় নিষ্কৃতি দিলাম। আমি তোমাকে কুলপতি করব।
{17:11} তোমায় আয়ু ফুরালে তুমি চলে যাবে তোমার পিতৃপুরুষদের কাছে, পরলোকে। তখন তোমার এক বংশধরকে আমি তোমার সিংহাসনে প্রতিষ্ঠিত করব। তার রাজ্য করব সুদৃঢ়।
{17:12} সে-ই আমার উদ্দেশে একটি মন্দির নির্মাণ করবে এবং আমি তার রাজসিংহাসন চিরস্থায়ী করব।
{17:13} আমি তার পিতা হব এবং সে হবে আমার পুত্র। তোমার পূর্বতন রাজার উপর থেকে আমার কৃপা যেমন ফিরিয়ে নিয়েছিলাম, সেইভাবে তাকে কখনও আমার কৃপা থেকে বঞ্চিত করব না।
{17:14} আমার প্রজাদের নেতৃত্বে আমি তাকে বরণ করব এবং আমার রাজত্ব তাকেই দান করব। তার সিংহাসন হবে চিরস্থায়ী।
{17:15} নাথন এই প্রত্যাদেশ ও দিব্যদর্শনের সব কথা দাউদকে জানালেন।
{i17:16} দাউদের কৃতজ্ঞতা নিবেদন ( ২ শমু 7:18-29 )
{17:16} দাউদ তখন আবাস তাম্বুর ভেতরে গিয়ে প্রভু পরমেশ্বরের কাছে প্রার্থনা নিবেদন করলেন, বললেন, হে সর্বাধিপতি পরমেশ্বর। কে আমি? কী এমন আমার বংশ মর্যাদা, যে আমায় তুমি এই পর্যায়ে তুলে এনেছ?
{17:17} এত করেও তবু তোমার তৃপ্তি হয়নি হে প্রভু পরমেশ্বর, আগামী দিনে তোমার দাসের বংশকে আরও মহত্তর মর্যাদা দেবে বলে প্রতিশ্রুতি দিয়েছ! এবং এখনই তুমি আমাকে বিখ্যাত লোকের মত গণ্য করছ!
{17:18} আমি তোমায় আর বেশী কি বলব, তুমি তো তোমার দাস জান। তবু তুমি তাকে সম্মানিত করেছ।
{17:19} হে প্রভু পরমেশ্বর, তুমি প্রতিশ্রুতি রক্ষার তাগিদে তোমার দাসের জন্য স্বেচ্ছায় এই সমস্ত মহান কাজ করেছ, চেয়েছ তোমার মহিমার কথা জানাতে, চেয়েছ আমার ভাবী সমৃদ্ধির কথা জানাতে।
{17:20} হে প্রভু পরমেশ্বর, তোমার মত কেউ নেই। তুমিই একমাত্র অদ্বিতীয় ঈশ্বর, এ কথা আমি সুনিশ্চিত জানি।
{17:21} তোমার প্রজা ইসরায়েলের মত আর কোন জাতি আছে কি এ ভূমণ্ডলে? যাদের তুমি নিজের প্রজা করার জন্য উদ্ধার করে এনেছ দাসত্বের বন্ধন থেকে? যে মহান ও অত্যাশ্চর্য কাজ তুমি করেছ, তাতে তোমার নাম ও মহিমা ছড়িয়ে পড়েছে সারা পৃথিবীতে। যাদের তুমি নিজের প্রজা করার জন্য মিশর দেশ থেকে মুক্ত করে এনেছিলে, তাদের তোমার প্রতিশ্রুত দেশে নিয়ে যাবার সাথে সাথে সমস্ত জাতিকে বিতাড়িত করেছিলে।
{17:22} তুমি চিরদিনের জন্য ইসরায়েলকে করেছ নিজের প্রজা আর হে প্রভু পরমেশ্বর, তুমি হয়েছ তাদের ঈশ্বর!
{17:23} হে প্রভু পরমেশ্বর, তুমি তোমার দাস, আমার ও আমার বংশ সম্পর্কে যে প্রতিশ্রুতি দিয়েছ, সেই প্রতিশ্রুতি তুমি পূর্ণ কর চিরকালের জন্য।
{17:24} তোমার নাম মহিমান্বিত হবে চিরদিন! লোকে বলবে, সর্বাধিপতি প্রভু পরমেশ্বর ইসরায়েলের ঈশ্বর এবং তোমার এই দাসের বংশকে তুমি রক্ষা করবে চিরকাল।
{17:25} হে আমার ঈশ্বর, তুমিই তোমার এই দাসের কাছে প্রকাশ করেছ এ কথা, বলেছ, আমি তোমাকে রাজকুলপতি করব। তাই আমি তোমার দাস তোমার কাছে এই প্রার্থনা নিবেদন করতে সাহসী হয়েছি।
{17:26} হে প্রভু পরমেশ্বর, তুমিই ঈশ্বর, তুমি তোমার দাসের কাছে এই মহৎ প্রতিশ্রুতি দান করেছ।
{17:27} তাই তোমার কাছে নিবেদন, তোমার এই দাসের বংশকে চিরদিন কৃপা করো। কারণ হে প্রভু পরমেশ্বর, তুমিই দিয়েছ এই প্রতিশ্রুতি। তোমার দাসের বংশধারা তোমার আশিস্ধন্য হয়ে বিরাজ করুক চিরকাল।
{i18:1} দাউদের রাজ্যবিস্তার ( ২ শমু 8:1-18 )
{18:1} কিছুদিন পর দাউদ ফিলিস্তিনীদের আক্রমণ করে পদানত করলেন এবং তাদের হাত থেকে গাৎ ও তার আশপাশের সমস্ত গ্রাম নিয়ে নিলেন।
{18:2} তারপর তিনি মোয়াবীদেরও পরাজিত করলেন। তারা দাউদের বশ্যতা স্বীকার করল এবং তাঁকে কর দিতে লাগল।
{18:3} এবার রাজা দাউদ আক্রমণ করলেন হমাতের কাছে অবস্থিত সোবার রাজা হদদেষরকে। তিনি যাচ্ছিলেন ইউফ্রেটিস নদীর তীরবর্তী অঞ্চলের উপর দখল কায়েম করতে। হদ্দেষর পরাজিত হলেন।
{18:4} দাউদ তাঁর এক হাজার রথ, সাতশো অশ্বারোহী সৈন্য এবং কুড়ি হাজার পদাতিক সৈন্যকে বন্দী করলেন। এগুলির মধ্যে তিনি একশোটি রথের ঘোড়াকে বাদ দিয়ে বাকী ঘোড়াগুলিকে পঙ্গু করে দিলেন।
{18:5} সোবার রাজা হদ্দেষরকে সাহায্য করার জন্য দামাস্কাস থেকে সিরীয় সেনাবাহিনী এগিয়ে এল। দাউদ তাদেরও পরাজিত করলেন। যুদ্ধে তাদের বাইশ হাজার লোক নিহত হল।
{18:6} দাউদ দামাসকাস এলাকায় সৈন্যদলের ছাউনি ফেললেন। সিরিয়ার লোকেরা তাঁর বশ্যতা স্বীকার করল এবং কর দিতে লাগল। এইভাবে প্রভু পরমেশ্বর দাউদকে সর্বত্র বিজয়ী করতে লাগলেন।
{18:7} হদ্দেষরের সেনাপতিদের সোনার ঢালগুলিও দাউদ নিয়ে নিলেন এবং জেরুশালেমে আনলেন।
{18:8} সেইসাথে হদ্দেষরের অধীনস্থ টিভৎ ও কুন শহর থেকে দাউদ প্রচুর পরিমাণে ব্রোঞ্জ নিযে এলেন। (পরবর্তীকালে রাজা শলোমন এই ব্রোঞ্জ দিয়ে বিরাট জলাধার ও স্তম্ভ এবং মন্দিরে ব্যবহারের জন্য পাত্র তৈরী করেছিলেন।)
{18:9} হমাতের রাজা তোয়ি যখন শুনলেন যে দাউদ সোবার রাজা হদ্দেষরকে পরাজিত করেছেন
{18:10} তখন তিনি হদ্দেষরকে পরাজিত করার জন্য অভিনন্দন ও অভিবাদন জানাতে নিজের ছেলে জেরামকে রাজা দাউদের কাছে পাঠালেন। এই হদ্দেষর প্রায়ই রাজা তোয়ির সঙ্গে যুদ্ধ করতেন। তোয়ি জোরামের হাতে দাউদকে সোনা, রূপো ও ব্রোঞ্জের সব রকমের জিনিষ উপহারস্বরূপ পাঠিয়েছিলেন।
{18:11} রাজা দাউদ এই উপহার সামগ্রীগুলি এবং যে সমস্ত জাতিকে তিনি পদানত করেছিলেন, সেই ইদোমী, মোয়াবী, আম্মোনী, ফিলিস্তিনী এবং অমালেকীদের কাছ থেকে লুঠে আনা সমস্ত সোনা-রূপো প্রভু পরমেশ্বরের কাছে উৎসর্গ করলেন।
{18:12} সরূয়ার পুত্র অবিশয় লবণ উপত্যকায় আঠেরো হাজার ইদোমীকে যুদ্ধে বধ করেন।
{18:13} সারা ইদোম দেশে তিনি সৈন্য শিবির স্থাপন করলেন এবং ইদোমীরা দাউদের অধীন প্রজা হল। এইভাবে প্রভু পরমেশ্বর সর্বত্র তাঁকে বিজয়ী করতে লাগলেন।
{18:14} দাউদ সমগ্র ইসরায়েলের উপর রাজত্ব করতে লাগলেন। তাঁর শাসন-শৃঙ্খলায় প্রজারা ন্যায় ও সুবিচার পেতে লাগল।
{18:15} সরূয়ার পুত্র যোয়াব ছিলেন প্রধান সেনাপতি। অহীলুদের পুত্র যিহোশাফট ছিলেন তথ্য বিভাগের অধিকর্তা এবং
{18:16} অহীটুবের পুত্র সাদোক ও অবিয়াথারের পুত্র অহিমেলেক ছিলেন যাজক। সরায় ছিলেন রাজসভার প্রধান সচিব,
{18:17} যিহোয়াদার পুত্র বনায় ছিলেন দাউদের দেহরক্ষীদলের অধ্যক্ষ এবং দাউদের পুত্রেরা ছিলেন তাঁর পারিষদ।
{i19:1} দাউদের হাতে অম্মোন ও সিরিয়ার পরাজয় ( ২ শমু 10:1-19 )
{19:1} কিছুদিন পরে আম্মোন দেশের রাজা নাহশ মারা গেলেন। তাঁর পুত্র হানুন রাজা হলেন।
{19:2} রাজা দাউদ বললেন, হানুনের পিতা নাহশ যেমন আমায় দয়া করেছিলেন, তেমনি আমিও হানুনের সঙ্গে বন্ধুত্বপূর্ণ ব্যবহার করব। সেইজন্য দাউদ তাঁর পিতৃশোকে সমবেদনা জানিয়ে দূত পাঠালেন। দূতেরা আম্মোনে এসে পৌঁছালে,
{19:3} আম্মোনী নেতারা হানুনকে গিয়ে বললেন, আপনি কি ভেবেছেন, দাউদ আপনার পিতার প্রতি সম্মান দেখাবার জন্য আপনাকে সমবেদনা জানাতে দূত পাঠিয়েছেন? মোটেই তা নয়। দাউদ আপনার কাছে লোক পাঠিয়েছেন আমাদের আক্রমণ করার জন্য রাজ্যের সমস্ত সুলুক-সন্ধান নিতে।
{19:4} হানুন তখন দাউদের দূতদের ধরে তাদের এক গালের দাড়ি কামিয়ে, নিতম্ব পর্যন্ত পরণের কাপড় কেটে নিয়ে বিদায় দিলেন।
{19:5} লজ্জায় তারা বাড়ী ফিরতে পারছিল না। দাউদ এ ঘটনার কথা শুনে লোক দিয়ে তাদের বলে পাঠালেন যে, তাদের দাড়ি না বাড়া পর্যন্ত যেন তারা যিরিহোতেই থাকে। তারপর ফিরে আসবে।
{19:6} আম্মোনীরা বুঝল যে তারা দাউদকে শত্রু করে ফেলেছে, তখন হানুন এবং আম্মোনীরা এক হাজার তালন্ত রূপো দিয়ে মেসোপটেমিয়া, অরাম-মাখা এবং সোবা থেকে রথ ও সারথী ভাড়া করে আনল।
{19:7} তারা বত্রিশ হাজার রথ ও সৈন্যসহ মাখার রাজাকেও ভাড়া করে আনল। মাখার রাজা মেদেবার কাছে শিবির সন্নিবেশ করলেন। আম্মোনীরাও নগর ছেড়ে সদলবলে যুদ্ধের জন্য বেরিয়ে এল।
{19:8} এই সংবাদ পেয়ে দাউদ তাঁর পরাক্রান্ত সৈন্যবাহিনীসহ সেনাপতি যোয়াবকে পাঠালেন।
{19:9} আম্মোনী সৈন্যরা নগরের তোরণদ্বারে ব্যূহ রচনা করল এবং তাদের সাহায্য করার জন্য যে রাজারা এসেছিলেন, তাঁরা খোলা মাঠে সৈন্য সমাবেশ করলেন।
{19:10} যোয়াব দেখলেন, তাঁর শত্রুপক্ষ সামনে-পিছনে দুদিক থেকেই তাঁকে আক্রমণ করার জন্য তৈরী হয়ে রয়েছে, তখন তিনি তাঁর ইসরায়েলী সৈন্যবাহিনীর বাছা বাছা সৈন্যদের নিয়ে সিরীয় সেনাদের সামনে ব্যূহ রচনা করলেন
{19:11} এবং তাঁর ভাই অবিশয়ের পরিচালনায় বাকী সৈন্যদের পাঠালেন আম্মোনী সেনাদের সাথে মোকাবিলা করতে।
{19:12} যোয়াব তাঁর ভাইকে বললেন, যদি দেখ, সিরীয় সেনাদল আমাকে হারিয়ে দিচ্ছে, তখন আমায় সাহায্য করতে এস। আর আম্মোনীরা যদি তোমায় হারিয়ে দেয় তাহলে আমি যাব তোমাকে সাহায্য করতে।
{19:13} সাহস কর! এস, আমরা আমাদের জাতির জন্য এবং আমাদের ঈশ্বরের নগরীগুলি রক্ষার জন্য প্রাণপণে যুদ্ধ করি। পরম ঈশ্বর প্রভুর মঙ্গল ইচ্ছা পূর্ণ হোক!
{19:14} যোয়াব সসৈন্যে সিরীয় সেনাদের আক্রমণ করতে এগিয়ে চললেন। তারা ভয়ে পালিয়ে গেল।
{19:15} তাদের পালাতে দেখে আম্মোনীরাও অবিশয়ের ভয়ে নিজেদের নগরে পালিয়ে গেল। যোয়াব তখন ফিরে গেলেন জেরুশালেমে।
{19:16} ইসরায়েলীদের কাছে হেরে গিয়ে আম্মোনীরা ইউফ্রেটিস নদীর পূর্বতীরের সিরীয় রাজ্যগুলির কাছে দূত পাঠাল এবং সেখান থেকে হদ্দেষরের সেনাপতি সোফকের নেতৃত্বে এক সেনাবাহিনী নিয়ে এল।
{19:17} এই সংবাদ পেয়ে দাউদ ইসরায়েলী সৈন্যদের একত্র করে জর্ডন নদী পার হয়ে সিরীয় সেনাদের বিরুদ্ধে সৈন্য সমাবেশ করলেন। দুই দলে যুদ্ধ বেধে গেল
{19:18} ইসরায়েলীরা সিরীয়দের তাড়িয়ে নিয়ে যেতে লাগল। দাউদ ও তাঁর সৈন্যরা সিরীয়দের সাত হাজার রথী ও চল্লিশ হাজার পদাতিক সৈন্যকে বধ করলেন। সিরীয়দের সেনাপতি সোফকও তাদের হাতে নিহত হলেন।
{19:19} হদ্দেষরের অধীন রাজারা যখন দেখলেন যে তাঁরা ইসরায়েলীদের কাছে পরাস্ত হয়েছেন তখন তাঁরা দাউদের সঙ্গে সন্ধি করলেন এবং তাঁর অধীনতা স্বীকার করলেন। এরপর সিরীয়রা আর কোনদিন আম্মোনীদের সাহায্য করতে চায় নি।
{i20:1} দাউদের রব্বা অধিকার ( ২ শমু 22:26-31 )
{20:1} রাজারা সাধারণতঃ যে সময় দিগ্বিজয়ে বার হতেন সেই মত যোয়াবও পরের বছর বসন্তকালে সসৈন্যে আম্মোনীদের দেশ আক্রমণ করলেন। তাঁরা রব্বা অবরোধ ও আক্রমণ করে নগরটি ধ্বংস করে ফেললেন। দাউদ কিন্তু জেরুশালেমেই রয়ে গেলেন।
{20:2} আম্মোনীদের রাজার সোনার মুকুটের ওজন ছিল এক তালন্ত । মুকুটে একটি রত্ন বসানো ছিল। মুকুটটি এনে দাউদের মাথায় পরানো হল। নগর থেকে প্রচুর জিনিসপত্র লুঠ করে আনা হল।
{20:3} নগরের লোকদেরও বন্দী করে এনে করাত, লোহার লাঙ্গল ও কুড়াল হাতে দিয়ে কাজে লাগিয়ে দেওয়া হল। আম্মোনের অন্যান্য শহরের লোকদেরও তিনি ঐ একই কাজে লাগিয়ে দিলেন। তারপর তিনি সৈন্যসামন্ত নিয়ে ফিরে গেলেন জেরুশালেমে।
{i20:4} যোদ্ধাদের বিরুদ্ধে যুদ্ধ ( ২ শমু 21:15-22 )
{20:4} এর কিছুদিন পরে গেষরে ফিলিস্তিনীদের সঙ্গে আবার যুদ্ধ বাধল। এই সময় হুশাহ্ নিবাসী সিব্বেখয় ফিলিস্তিনী বিরাটাকায় যোদ্ধা সিপ্পয়কে বধ করেন এবং ফিলিস্তিনীরা যুদ্ধে হেরে যায়।
{20:5} ফিলিস্তিনীদের সঙ্গে আবার আর একটি যুদ্ধে যায়ীরের পুত্র এল্হানন গাৎ নিবাসী গলিয়াথের ভাই লাহ্মিকে বধ করেন। এই গলিয়াথের বর্শার হাতলটা ছিল তাঁতের নরাজের মত মোটা।
{20:6} গাৎ-এ আবার যুদ্ধ বাধল। সেখানে ছিল বিরাটকায় এক যোদ্ধা। তার হাতে পায়ে ছিল ছটা করে মোট চব্বিশটা আঙ্গুল। সে ছিল পুরাকালের বিরাটাকায় লোকদের বংশধর।
{20:7} যে ইসরায়েলীদের গালাগালি করায় দাউদের ভাই শিমিয়ের পুত্র যোনাথন তাকে বধ করেন।
{20:8} এই তিনজন ছিল গাৎ-এর বিরাটকায় মানুষদের বংশধর। দাউদ ও তাঁর সৈন্যদের হাতে তারা নিহত হল।
{i21:1} দাউদের লোকগণনা ( ২ শমু 24:1-25 )
{21:1} ইসরায়েলীদের বিপদে ফেলার জন্য দাউদকে শয়তান লোক গণনা করার করার প্ররোচনা দিল।
{21:2} দাউদ যোয়াব ও অন্যান্য কর্মচারীদের আদেশ দিলেন, ইসরায়েল দেশের এক প্রান্ত থেকে অপর প্রান্ত পর্যন্ত ইসরায়েলীদের গণনা কর। আমি জানতে চাই তারা সংখ্যায় কত?
{21:3} কিন্তু যোয়াব বললেন, মহারাজ, ইসরায়েলীদের সংখ্যা এখন যা আছে, প্রভু পরমেশ্বর তাদের তার চেয়ে শতগুণ বৃদ্ধি করুন! মহারাজ, এরা সকলেই আপনার দাস। কেন আপনি এই কাজ করে সমগ্র জাতিকে দোষের ভাগী করতে চাইছেন?
{21:4} কিন্তু রাজা দাউদ যোয়াবকে তাঁর আদেশ পালন করতে বাধ্য করলেন। অগত্যা যোয়াব সারা ইসরায়েল দেশ পরিভ্রমণ করে জেরুশালেমে ফিরে এলেন।
{21:5} রাজা দাউদকে জানালেন ইসরায়েল দেশে সক্ষম যোদ্ধার সংখ্যা মোট এগারো লক্ষ এবং যিহুদীয়ায় মোট চার লক্ষ সত্তর হাজার।
{21:6} যোয়াব রাজার আদেশের পক্ষপাতী ছিলেন না বলে লেবী ও বিন্যামীন গোষ্ঠীর লোকগণনা করেন নি।
{21:7} এই কাজের ফলে ঈশ্বর অসন্তুষ্ট হলেন এবং ইসরায়েলকে শাস্তি দিলেন।
{21:8} তখন দাউদ ঈশ্বরের কাছে মিনতি জানিয়ে বললেনঃ এ কাজ করে আমি মহাপাপ করেছি। কৃপা করে আমায় ক্ষমা কর। আমি বড় মূর্খের মত কাজ করেছি।
{21:9} তখন প্রভু পরমেশ্বর দাউদের নবী গাদকে বললেনঃ
{21:10} দাউদের কাছে যাও, তাকে বল যে, প্রভু পরমেশ্বর বলেছেন, আমি তার সামনে তিনটি বিষয় রাখব। তার মধ্যে সে যেটি বেছে নেবে সেইটিই তার উপরে ঘটবে।
{21:11} গাদ দাউদের কাছে গিয়ে বললেন, প্রভু পরমেশ্বর বলেছেন, কোনটি আপনি চান?
{21:12} আপনার দেশে তিন বছর দুর্ভিক্ষ অথবা শত্রুদের হাতে পরাস্ত হয়ে তিন মাস ধরে তাদের তাড়া খেয়ে আপনার পালিয়ে বেড়ানো কিম্বা প্রভু পরমেশ্বর তিনদিন আপনার বিরুদ্ধে যুদ্ধ করবেন, অর্থাৎ দেশে মহামারী পাঠাবেন এবং মৃত্যুদূত সারা ইসরায়েল দেশে তাণ্ডব চালাবেন।
{21:13} দাউদ গাদকে বললেন, আমি দারুণ বিপর্যস্ত হয়ে পড়েছি! কিন্তু মানুষের হাতে পড়ার চেয়ে স্বযং পরমেশ্বরের হাতে পড়া ভাল। কারণ তিনি পরম করুণাময়।
{21:14} তখন প্রভু পরমেশ্বর ইসরায়েলীদের মধ্যে মহামারী পাঠালেন। তাতে সত্তর হাজার লোক মারা গেল।
{21:15} তারপর প্রভু জেরুশালেম ধ্বংস করার জন্য মৃত্যু দূত পাঠালেন। কিন্তু মৃত্যুদূত হাত বাড়াতেই প্রভুর মন ব্যথিত হয়ে উঠল। তিনি মৃত্যুদূতকে বললেন, ক্ষান্ত হও, যথেষ্ট হয়েছে! প্রভুর দূত তখন যিবুষী অরৌণার খামারের কাছে দাঁড়িয়েছিলেন।
{21:16} দাউদ দেখলেন, প্রভু পরমেশ্বরের দূত আকাশ ও পৃথিবীর মাঝখানে শূন্যে দাঁড়িয়ে আছেন। হাতে তাঁর উদ্যত তরবারি জেরুশালেমের উপরে ধরা রয়েছে। চট পরা অবস্থায় রাজা দাউদ ও ইসরায়েলী নেতারা মাটিতে মুখ রেখে সাষ্টাঙ্গে তাঁকে প্রণাম করলেন।
{21:17} দাউদ বিনতি জানালেন, হে ঈশ্বর আমিই এই অন্যায় কাজ করেছি। আমিই লোকগণনার আদেশ দিয়েছিলাম। এই নিরীহ মানুষগুলি কী অপরাধ করেছে প্রভু? হে প্রভু, আমার ঈশ্বর, আমাকে ও আমার পরিবারের সকলকে শাস্তি দাও। তোমার প্রজাদের রেহাই দাও।
{21:18} প্রভু পরমেশ্বরের দূত তখন গাদ-এর মারফৎ দাউদকে নির্দেশ দিলেন, বললেন, অরৌণার খামারে গিয়ে প্রভু পরমেশ্বরের জন্য একটি বেদী তৈরী কর।
{21:19} গাদ-এর মারফৎ পাওয়া প্রভুর নির্দেশ দাউদ পালন করতে চললেন।
{21:20} সেই খামারে তখন অরৌণা ও তার চার পুত্র গম ঝাড়াই করছিল। পরমেশ্বরের দূতকে দেখতে পেয়ে তারা পালিয়ে গেল।
{21:21} দাউদকে আসতে দেখে অরৌণা খামার থেকে বেরিয়ে রাজার সামনে এসে তাঁকে সাষ্টাঙ্গে প্রণাম করল।
{21:22} দাউদ তাকে বললেন, তোমার এই খামারটা আমার কাছে বিক্রী কর। আমি এখানে প্রভু পরমেশ্বরের উদ্দেশ্যে বেদী তৈরী করব যাতে এই মহামারী থেমে যায়। আমি তোমাকে এর জন্য পুরো দামই দেব।
{21:23} অরৌণা বলল, মহারাজ, সচ্ছন্দে আপনি এ জমি গ্রহণ করুন এবং খুশী মত এটি ব্যবহার করুন। এখানে এই বৃষগুলি আছে, বেদীতে হোমবলির জন্য এগুলি আপনি নিতে পারেন এবং ফসল মাড়াইয়ের এইসব পাটাতনগুলিও আপনি জ্বালানীর জন্য নিতে পারেন।
{21:24} কিন্তু রাজা বললেন, না, এগুলির জন্য আমি তোমাকে পুরো দাম দেব। প্রভু পরমেশ্বরের জন্য আমি তোমার কাছ থেকে কিছু নেব না। বিনামূল্যে পাওয়া কোন জিনিস আমি প্রভু পরমেশ্বরের কাছে উৎসর্গ করব না।
{21:25} তিনি খামারের মূল্যরূপে অরৌণাকে ছয়শো সোনার মোহর দিলেন
{21:26} তারপর সেখানে দাউদ পরমেশ্বরের উদ্দেশে একটি যজ্ঞবেদী তৈরী করলেন এবং তার উপরে হোমবলি ও স্বস্ত্যয়ন নৈবেদ্য উৎসর্গ করে পরমেশ্বরের কাছে প্রার্থনা নিবেদন করলেন। পরমেশ্বর আকাশ থেকে বেদীতে হোমবলির উপর অগ্নিবর্ষণ করে তাঁর প্রার্থনার সাড়া দিলেন।
{21:27} প্রভু পরমেশ্বরের আদেশে তখন সংহারক দূত তাঁর তরবারি কোষবদ্ধ করলেন।
{21:28} এই ঘটনায় দাউদ বুঝলেন, প্রভু পরমেশ্বর তাঁর প্রার্থনায় সাড়া দিয়েছেন। তখন তিনি অরৌণার খামারে বেদীর উপরেই বলি উৎসর্গ করলেন।
{21:29} কারণ প্রান্তরে মোশি প্রভু পরমেশ্বরের উদ্দেশে যে আবাস তাম্বু ও হোমবলি উৎসর্গের বেদী তৈরী করেছিলেন, সেগুলি সেই সময় গিবিয়োনের পীঠস্থানে ছিল।
{21:30} প্রভু পরমেশ্বরের দূতের হাতের উদ্যত তরবারির ভয়ে দাউদ গিবিয়োনে যেতে পারেন নি।
{22:1} তাই দাউদ বললেন, এখানেই প্রভু পরমেশ্বরের মন্দির প্রতিষ্ঠিত হবে এবং এই বেদীতেই ইসরায়েলীরা হোমবলি উৎসর্গ করবে।
{i22:2} মন্দির নির্মাণের প্রস্তুতি
{22:2} ইসরায়েল দেশে বসবাসকারী সমস্ত বিদেশীকে রাজা দাউদ একত্র হওয়ার আদেশ দিলেন এবং তাদের নানা কাজে নিযুক্ত করলেন। তাদের মধ্যে কিছু লোক পরমেশ্বরের মন্দির তৈরীর জন্য নির্দিষ্ট মাপ অনুযায়ী পাথর কেটে রাখতে লাগল।
{22:3} কাঠের দরজার জন্য পেরেক ও কব্জা তৈরীর উদ্দেশ্যে তিনি তাদের প্রচুর লোহা সরবরাহ করলেন। এ ছাড়াও তিনি এত ব্রোঞ্জ জোগাড় করলেন যা ওজন করে শেষ করা যায় না।
{22:4} টায়ার ও সীদোনের লোকদের সঙ্গে বন্দোবস্ত করে দাউদ প্রচুর সীডার কাঠ আনালেন।
{22:5} দাউদ ভাবলেন, ‘আমার পুত্র শলোমনকেই প্রভু পরমেশ্বরের জন্য মন্দির তৈরী করতে হবে এবং সেটি অবশ্যই হবে অপরূপ, জগদ্বিখ্যাত। কিন্তু সে এখন খুবই ছেলেমানুষ আর অভিজ্ঞতা ও তার নেই। তাই আমি বরং তার উপযুক্ত ব্যবস্থা করে রাখি।’ দাউদ তাই মৃত্যুর আগে মন্দির তৈরীর সমস্ত উপকরণ প্রচুর পরিমাণে সংগ্রহ করে রাখলেন।
{22:6} তিনি পুত্র শলোমনকে ডেকে ইসরায়েলের ঈশ্বর প্রভুর জন্য মন্দির নির্মাণের নির্দেশ দিলেন।
{22:7} বললেন, বৎস, আমার ঈশ্বর প্রভুর জন্য একটি মন্দির তৈরী করার বড় সাধ ছিল।
{22:8} কিন্তু প্রভু পরমেশ্বর বলেছেন, বহু যুদ্ধে অসংখ্য মানুষ আমি হত্যা করেছি এই হাতদুখানি দিয়ে। আমি এত রক্তপাত করেছি বলে তিনি চান না যে এই হাত দিয়ে তাঁর মন্দির নির্মাণ হোক।
{22:9} তবে তিনি আমায় একটি প্রতিশ্রুতি দিয়েছেন। বলেছেন, তুমি একটি পুত্র লাভ করবে। তার রাজত্বকাল হবে শান্তিপূর্ণ। কারণ আমি তাকে তার সমস্ত শত্রুকুলের হাত থেকে স্বস্তি দেব। তার নাম হবে শলোমন। কারণ তার রাজত্বকালে আমি ইসরায়েলকে দান করব শান্তি ও নিরাপত্তা।
{22:10} সে-ই আমার জন্য মন্দির নির্মাণ করবে। সে হবে আমার পুত্র আর আমি হব তার পিতা। তার বংশ ইসরায়েলের উপর চিরকাল রাজত্ব করবে।
{22:11} দাউদ বলে চললেন, অতএব বৎস আমার! প্রভু পরমেশ্বর তোমার সহায় থাকুন এবং তাঁর মন্দির নির্মাণের কাজে তোমাকে সফলতা দান করে তাঁর প্রতিশ্রুতি রক্ষা করুন,
{22:12} প্রভু পরমেশ্বর তোমাকে অর্ন্তদৃষ্টি ও প্রজ্ঞা দান করুন যাতে তাঁর বিধান অনুযায়ী তুমি ইসরায়েলকে পরিচালনা করতে পার।
{22:13} প্রভু পরমেশ্বর ইসরায়েলীদের জন্য মোশিকে যে বিধান দিয়েছিলেন তা যদি পালন কর, তাহলে তুমি সমৃদ্ধিলাভ করবে। অতএব সঙ্কল্পে দৃঢ় হও, জাগ্রত কর আত্মবিশ্বাস! সাহস রাখ, কোন কিছুকে ভয় পেয়ো না, আস্থা হারিও না।
{22:14} প্রভুর মন্দিরের জন্য আমি বহু পরিশ্রম করে একলক্ষ তালন্ত সোনা, দশলক্ষ তালন্ত রূপো এবং অপরিমেয় ব্রোঞ্জ ও লোহা সংগ্রহ করেছি। এছাড়াও আমি প্রচুর কাঠ ও পাথর মজুত রেখেছি। কিন্তু এতে কুলাবে না, আরও জোগাড় করতে হবে।
{22:15} তোমার কাজের জন্য লোকও রয়েছে প্রচুর। খাদ থেকে পাথর কেটে তোলার লোক, রাজমীস্ত্রি, ছুতোর এবং
{22:16} সোনা, রূপো, ব্রোঞ্জ ও লোহার কাজের জন্য সবরকমের কুশলী শিল্পীও তোমার রয়েছে। অতএব উদ্যোগী হও, শুরু করে দাও কাজ! প্রভু পরমেশ্বর তোমার সহায় হোন!
{22:17} দাউদ সমস্ত ইসরায়েলী নেতাদের শলোমনকে সাহায্য করার আদেশ দিলেন।
{22:18} তিনি তাঁদের বললেন, তোমাদের ঈশ্বর প্রভু এতাবৎকাল তোমাদের সহায় রয়েছেন এবং সর্বতোভাবে তোমাদের শান্তি দিয়েছেন। এদেশের সমস্ত আদি অধিবাসীদের উপর তিনি আমাকে বিজয়ী করেছেন, এখন তারা তোমাদের ও প্রভু পরমেশ্বরের বশীভূত।
{22:19} এবার তোমরা সমস্ত অন্তর-মন ও প্রাণ দিয়ে তোমাদের প্রভু পরমেশ্বরের সেবা কর। মন্দির নির্মাণের কাজ শুরু করে দাও, যাতে প্রভু পরমেশ্বরের চুক্তি সিন্দুক ও উপাসনায় ব্যবহৃত সমস্ত পবিত্র আসবাবপত্র সেখানে রাখতে পার।
{23:1} অতিবৃদ্ধ হয়ে গেলে দাউদ এবার পুত্র শলোমনকে ইসরায়েলের রাজপদে অভিষিক্ত করলেন।
{i23:2} লেবীয়দের কর্মবিভাগ
{23:2} দাউদ ইসরায়েলীদের সমস্ত নেতা, পুরোহিত এবং লেবীয়দের ডেকে একত্র করলেন।
{23:3} ত্রিশ বছর এবং তার চেয়ে বেশী বয়সের সমস্ত লেবীয় পুরুষদের সংখ্যা গণনা করা হল। মোট সংখ্যা হল আটত্রিশ হাজার।
{23:4} এদের মধ্যে থেকে চব্বিশ হাজার লোককে রাজা মন্দিরের কাজকর্মের জন্য নিযুক্ত করলেন। ছয় হাজার লোককে নথিপত্র রক্ষণাবেক্ষণ ও বিচারকার্যে নিযুক্ত করলেন,
{23:5} চার হাজার লোককে দ্বারপালের দায়িত্বে এবং প্রভুর স্তব করার জন্য রাজা দাউদ যে সমস্ত বাদ্যযন্ত্র তৈরী করিয়েছিলেন, সেগুলি বাজিয়ে প্রভু পরমেশ্বরের স্তব ও স্তুতির জন্য বাকী চার হাজার লোককে নিযুক্ত করা হল।
{23:6} দাউদ গোষ্ঠী অনুযায়ী লেবীয়দের গের্শোন, কোহাৎ ও মরারি–এই তিন দলে ভাগ করলেন,
{23:7} গের্শোনের দুই পুত্র: লাদন ও শিমিয়ি।
{23:8} লাদনের তিন পুত্র: যিহীয়েল, সেথম ও যোয়েল।
{23:9} এঁরা ছিলেন লাদনের বংশোদ্ভূত লোকদের কুলপতি। (শিমিয়ির তিন পুত্র: শলোমৎ, হসিয়েল ও হারণ)
{23:10} শিমিয়ির চার পুত্র: যহৎ, সীন, যিয়ুশ ও বরিয়। যিয়ুশ ও বরিয়র
{23:11} বংশধর বেশি না থাকায় এই দুটিকে এক গোষ্ঠী হিসেবে গণ্য করা হত।
{23:12} কোহাতের চার পুত্র: অম্রম, যিষহর, হিব্রোণ ও উষিয়েল।
{23:13} এঁর জ্যেষ্ঠ পুত্র অম্রম ছিলেন মোশি ও হারোণের পিতা। (হারোণ ও তাঁর বংশধরদের মন্দিরের পবিত্র আসবাবপত্র রক্ষা, পরমেশ্বরের উপাসনায় ধূপ জ্বালানো, প্রভুর পরিচর্যা ও লোকদের প্রভুর নামে আশীর্বাদ করার কাজে চিরতরে নিযুক্ত করা হয়েছিল।
{23:14} কিন্তু ঈশ্বরের মনোনীত পুরুষ মোশির বংশধরদের অন্যান্য লেবীয়দের দলভুক্ত করা হয়েছিল।)
{23:15} মোশির দুই পুত্র: গের্শোম ও ইলিয়েষর।
{23:16} গের্শোমের বংশধরদের নেতা ছিলেন শবুয়েল।
{23:17} ইলিয়েষরের একটি মাত্র পুত্র রহবিয়। কিন্তু রহবিয় অনেক সন্তানের পিতা ছিলেন।
{23:18} কোহাতের দ্বিতীয় পুত্র যিষহরের একমাত্র পুত্র শলোমীৎ ছিলেন গোষ্ঠী প্রধান।
{23:19} কোহাতের তৃতীয় পুত্র হিব্রোণের চার পুত্র: যিরিয়, অমরিয়, যহসীয়েল ও যিকমিয়াম।
{23:20} কোহাতের কনিষ্ঠ পুত্র উষিয়েলের দুই পুত্র: মীখা ও যিশিয়।
{23:21} মরারির দুই পুত্র মহলি ও মুশি। মহলিরও দুই পুত্র ইলিয়াসর ও কীশ।
{23:22} ইলিয়াসর অপুত্রক অবস্থায় মারা যান। তাঁর শুধু কন্যা ছিল। তারা তাদের খুড়তুতো ভাইদের (কীশের পুত্রদের) বিবাহ করেছিল।
{23:23} মরারির দ্বিতীয় পুত্র মুশির তিন পুত্র: মহলি, এদর ও যিরেমোৎ।
{23:24} উল্লিখিত এইসমস্ত ব্যক্তি ছিলেন লেবীয় বংশধর। গোষ্ঠী, পরিবার ও গোষ্ঠী প্রধানদের নাম অনুযায়ী এঁদের নাম তালিকাভুক্ত করা হয়েছিল। এঁদের মধ্যে কুড়ি বছর থেকে শুরু করে তার বেশি বয়সের প্রত্যেকজনকে প্রভু পরমেশ্বরের মন্দিরে কাজ করতে হত।
{23:25} দাউদ বলেছিলেন, ইসরায়েলের প্রভু পরমেশ্বর তাঁর প্রজাদের শান্তিতে রেখেছেন এবং তিনি স্বয়ং জেরুশালেমে নিত্য বিরাজ করবেন।
{23:26} কাজেই লেবীয়দের আর পরমেশ্বরের আবাস তাম্বু ও উপাসনার জিনিসপত্র বয়ে বেড়াতে হবে না।
{23:27} দাউদের এই অন্তিম নির্দেশ অনুযায়ী কুড়ি বছর বয়সে পা দিলেই প্রত্যেক লেবীয়ের নাম মন্দিরের কাজের জন্য তালিকাভুক্ত করা হত।
{23:28} এবং নিম্নলিখিত কাজের দায়িত্ব তাদের দেওয়া হত: মন্দিরের উপাসনায় হারোণ বংশীয় পুরোহিতদের সাহায্য করা, মন্দির প্রাঙ্গণ ও কক্ষগুলি পরিষ্কার করা, পবিত্র জিনিষপত্র শুচিশুদ্ধ রাখা, মন্দিরের পরিচর্যার অন্যান্য কাজকর্ম করা।
{23:29} প্রভুর উপস্থিতির প্রতীক রুটি, খামিরবিহীন রুটি, ভোগ নৈবেদ্যের রুটি, সেঁকা রুটির নৈবেদ্য ও জলপাই তেলের ময়ান দেওয়ার জন্য প্রয়োজনীয় ময়দার ব্যবস্থা করা, মন্দিরে উৎসর্গের জন্য সমস্ত নৈবেদ্য ওজন ও পরিমাপ করা।
{23:30} প্রতিদিন সকাল-সন্ধ্যায়,
{23:31} সাব্বাথ দিনে, অমাবস্যা তিথি ও অন্যান্য পর্ব ও হোমবলির সময় সর্বদা প্রভু পরমেশ্বরের স্তবগান করা ছিল তাদের দায়িত্ব। প্রত্যেক বারে কতজন করে লেবীয় কর্তব্যরত থাকবে, তার সংখ্যাও নির্ধারণ করে নিয়ম-কানুন বেঁধে দেওয়া হয়েছিল। এইভাবে প্রভু পরমেশ্বরের অবিরাম উপাসনা পরিচালনার দায়িত্ব লেবীয়দের উপরে ন্যস্ত করা হয়েছিল।
{23:32} প্রভু পরমেশ্বরের উপস্থিতির প্রতীক তাম্বু ও মন্দিরের রক্ষণাবেক্ষণ ও মন্দিরে উপাসনার সময় হারোণ বংশীয় পুরোহিতদের সাহায্য করার দায়িত্ব লেবীয়দের উপরে ন্যস্ত হয়েছিল।
{i24:1} পুরোহিতদের দায়িত্ব
{24:1} হারোণের বংশধরেরা নিম্নলিখিত ভাগে বিভক্ত ছিল। হারোণের চার পুত্র: নাদব, অবিহু, ইলিয়াসর, ইথামর।
{24:2} নাদব ও অবিহু তাদের পিতার মৃত্যুর আগেই নিঃসন্তান অবস্থায় মারা যায়। তাই ইলিয়াসর ও ইথামর পুরোহিত হন।
{24:3} দাউদ হারোণ বংশীয় পুরোহিতদের কাজের ভিত্তিতে কয়েকটি দলে ভাগ করে দেন। এই কাজে ইলিয়াসরের বংশধর সাদোক এবং ইথামরের বংশধর অহিমেলক তাঁকে সাহায্য করেছিলেন।
{24:4} ইলিয়াসরের বংশধরদের ষোলটি দলে এবং ইথামরের বংশধরদের আটটি দলে ভাগ করা হয়। ইলিয়াসরের বংশধরদের মধ্যে পুরুষের সংখ্যা বেশি ছিল বলে এইভাবে ভাগ করা হয়েছিল।
{24:5} ইলিয়াসর ও ইথামর–উভয়েরই বংশধরদের মধ্যে মন্দিরের সেবাইত ও ধর্মগুরুরা থাকায় লটারির মাধ্যমে তাঁদের দায়িত্ব বণ্টন করা হয়েছিল।
{24:6} ইলিয়াসর ও ইথামরের বংশধরেরা লটারি করে নিজেদের পালা নির্ধারণ করেছিলেন, তারপর লেবীয় বংশের নথনেলের পুত্র লিপিকার শময়িয় তাদের নাম তালিকাভুক্ত করেন। রাজা, অমাত্যবৃন্দ, পুরোহিত সাদোক ও অবিয়াথরের পুত্র অহিমেলক এবং পুরোহিত ও লেবীয়দের নেতৃস্থানীয় ব্যক্তিরা এর সাক্ষী ছিলেন।
{24:7} পর্যায়ক্রমে নিম্নলিখিত পুরোহিতদের চব্বিশটি
{24:8} দলের দায়িত্ব বন্টন করা
{24:9} হয়েছিল: 1. যিহোয়ারিব 2.
{24:10} যিদয়িয় 3. হারিম 4.
{24:11} সিয়োরিম 5. মল্কিয় 6.
{24:12} মিয়াসিন 7. হক্কোষ 8.
{24:13} অবিয় 9. যেশুয় 10.
{24:14} শখনিয় 11. ইলিয়াশিব 12.
{24:15} যাকিম 13. হুপ্পে 14.
{24:16} যেশবাব 15. বিল্গা 16.
{24:17} ইম্মের 17. হেষীর 18.
{24:18} হপ্পিসেস 19. পথাহিয় 20. যিহিষ্কেল 21. যাখীন 22. গামুল 23. দলায় 24. মাসিয়
{24:19} ইসরায়েলের পরমেশ্বর প্রভুর নির্দেশ অনুসারে এঁদের পূর্বপুরুষ হারোণ মন্দিরের যে সমস্ত দায়িত্ব ও কর্তব্য নিরূপণ করেছিলেন, তারই ভিত্তিতে এঁদের কর্তব্য নির্ধারিত হয়েছিল এবং তালিকাভুক্ত করা হয়েছিল।
{i24:20} লেবীয়দের তালিকা
{24:20} অন্যান্য লেবীয় গোষ্ঠী প্রধানদের তালিকা: অম্রমের বংশধর শবুয়েল গোষ্ঠীর যেহদিয়।
{24:21} রহবিয়ের বংশধর যিশিয়,
{24:22} যিষহ্রের বংশধর শলোমোত গোষ্ঠীর নেতা যহৎ,
{24:23} হিব্রোণের পুত্র যিরিয়, অসরিয়, যহসিয়েল, যিকসিয়াম।
{24:24} উষিয়েলের বংশধর মীখা গোষ্ঠীর নেতা শামীর।
{24:25} উষিয়েলের বংশধর যিশিয় গোষ্ঠীর নেতা ও মীখার ভাই সখরিয়।
{24:26} মরারির বংশধর: মহলি, মুশি ও যাষিয়।
{24:27} যাষিয়র তিন পুত্র: শোহম, শক্কুর ও ইব্রি।
{24:28} মহলির দুই পুত্র: ইলিয়াসর ও কীশ। ইলিয়াসর ছিলেন
{24:29} অপুত্রক। কীশের একটি পুত্র ছিল, তার নাম যিরহমেল।
{24:30} মুশির তিন পুত্র: মহলি, এদর ও যিরেমোৎ।এই হচ্ছে লেবীয় পরিবারগুলির তালিকা।
{24:31} হারোণ বংশীয় প্রত্যেকটি পুরোহিত পরিবারের প্রধানেরা ও তাঁদের ছোট ভাইরাও একই ভাবে লটারি করে নিজেদের দায়িত্ব ও কর্তব্য ঠিক করে নেন। রাজা দাউদ, সাদোক, অহিমেলক এবং পুরোহিত ও লেবীয়দের নেতৃবৃন্দ এর সাক্ষী ছিলেন।
{i25:1} মন্দিরের গায়ক ও বাদ্যকারবৃন্দ
{25:1} রাজা দাউদ এবং মন্দিরের লেবীয় কর্মকর্তারা উপাসনা অনুষ্ঠানের জন্য লেবী গোষ্ঠীর আসফ, হেমন ও যেদুথুনের বংশধরদের মনোনীত করেছিলেন। এঁদের দায়িত্ব ছিল বীণা ও করতাল বাজিয়ে ভাবাবেশে ঈশ্বরের বাণী ঘোষণা করা। উপাসনা অনুষ্ঠানের জন্য নির্দিষ্ট ব্যক্তি ও তাঁদের নির্দিষ্ট কাজের তালিকা নিম্নে দেওয়া হল।
{25:2} আসফের চার পুত্র: সক্কুর, যোষেফ, নথনিয় ও অসারেল। রাজার নির্দেশ মত এঁরা আসফের পরিচালনাধীনে ঈশ্বরের বাণী ঘোষণা করতেন।
{25:3} যেদুথুনের ছয় পুত্র: গদলিয়, সরি, যিশায়াহ্, শিমিয়ি, হসবিয় ও মত্তিথিয়। এঁরা তাদের পিতার পরিচালনাধীনে বীণা বাজিয়ে ঈশ্বরের বাণী প্রচার করতেন এবং প্রভু পরমেশ্বরের স্তুতি বন্দনা ও কৃতজ্ঞতা নিবেদন করতেন।
{25:4} হেমনের চোদ্দটি পুত্র: বুক্কিয়, মত্তনিয়, উষিয়েল, শবুয়েল, যিরিমোৎ, হনানিয়, হনানি, ইলিয়াথা, গিদ্দলত, রমাম্তিয়েশর যশ্বকাশা, মল্লথি, হোথীর, মহসিয়োৎ। রাজার
{25:5} নবী হেমনকে ঈশ্বর এই চোদ্দটি পুত্র এবং তিনটি কন্যা দিয়েছিলেন। হেমনকে ক্ষমতা দানের যে প্রতিশ্রুতি ঈশ্বর দিয়েছিলেন সেই অনুসারে তা পূর্ণ হয়।
{25:6} পিতার পরিচালনা এই পুত্রেরা সকলে মন্দিরের উপাসনার সময় বীণা ও করতাল বাজাতেন। আসফ, যেদুথুন এবং হেমন ছিলেন রাজার নিয়ন্ত্রণাধীনে।
{25:7} এই চব্বিশজন লেবীয় ছিলেন সুনিপুণ ওস্তাদ এবং তাঁদের সহকর্মী লেবীয়রা ছিলেন সুশিক্ষিত সুরশিল্পী। সবশুদ্ধ সংখ্যায় তাঁরা ছিলেন দুশো অষ্টআশী জন।
{25:8} তাঁরা নবীন-প্রবীণ, দক্ষ কিম্বা নতুন শিক্ষার্থী নির্বিশেষে সকলের কাজ বা দায়িত্ব লটারি করে ঠিক করে নিলেন।
{25:9} এই দুশো অষ্টআশী
{25:10} জন ব্যক্তিকে পরিবার
{25:11} অনুসারে চব্বিশটি দলে
{25:12} ভাগ করা হল।
{25:13} প্রত্যেকটি দলের লোকসংখ্যা
{25:14} হল বারোজন এবং
{25:15} প্রত্যেকটি দলের ভার
{25:16} দেওয়া হল একজন
{25:17} নেতার উপর। নিম্নলিখিত
{25:18} ক্রম অনুসারে তাঁদের
{25:19} পালা নির্দিষ্ট হলঃ
{25:20} 1. আসফের পরিবারের
{25:21} যোষেফ 2. গদলিয়
{25:22} 3. সক্কুর 4.
{25:23} যিস্রি 5. নথনিয়
{25:24} 6. বুক্কিয় 7.
{25:25} আসারেলা 8. যিশায়াহ্
{25:26} 9. মত্তনিয় 10.
{25:27} শিমিয়ি 11. উষিয়েল
{25:28} 12. হশবিয় 13.
{25:29} শবুয়েল 14. মত্তিথিয়
{25:30} 15. যিরেমোৎ 16.
{25:31} হননিয় 17. যশবকাশা 18. হনানি 19. মল্লোথি 20. ইলিয়াথা 21. হোথির 22. গিদ্দল্তি 23. মহসিয়োৎ 24. রোমাম্তি এষর
{i26:1} মন্দিরের রক্ষীবৃন্দ
{26:1} মন্দিরের রক্ষীর দায়িত্বে যে লেবীয়দের নিযুক্ত করা হয়েছিল, নিম্নলিখিতভাবে তাঁদের দায়িত্ব বন্টন করা হয়। কোরহ্ গোষ্ঠীর আসফ পরিবারের কোর-এর পুত্র মশেলিমিয়ের
{26:2} সাতটি পুত্র । বয়ঃক্রম অনুযায়ী তাদের নাম: সখরিয়, যেদিয়েল, সিবদিয়, যৎনিয়েল,
{26:3} ইলম, যিহোহানন ও ইলিহেনয়।
{26:4} ওবেদ-ইদোমও এদের সঙ্গে ছিলেন। তাঁর সাতটি পুত্র। বয়ঃক্রম অনুযায়ী তাদের নাম: শিমেয়াহ্, যিহোষাবদ, যোআহ্, সাখর, নথনেল,
{26:5} অম্মিয়েল, ইষাখরও পিয়ুল্লতয়।
{26:6} ওবেদ-ইদোমের জ্যেষ্ঠ পুত্র শিমেয়াহ্-এর ছয় পুত্র। ওথনি, রাফায়েল, ওবেদ, ইলষাবাদ, ইলিহু এবং শিমাখিয়। নিজেদের
{26:7} যোগ্যতার গুণে এঁরা গোষ্ঠীর মধ্যে বিশিষ্ট ব্যক্তিরূপে গণ্য হয়েছিলেন। শেষের দুজন বিশেষ প্রতিভাসম্পন্ন ছিলেন।
{26:8} এই কাজের জন্য ওবেদ-ইদোমের পরিবার থেকেই এসেছিলেন উচ্চ প্রতিভাসম্পন্ন সর্বমোট বাষট্টি জন ব্যক্তি।
{26:9} মশেলিমিয়ের পরিবার থেকে এসেছিলেন আঠেরো জন যোগ্যতাসম্পন্ন ব্যক্তি।
{26:10} মরারি গোষ্ঠীর হোসাহ্র চার পুত্র: শিম্রি (পিতার জ্যেষ্ঠপুত্র না হলেও তাঁর পিতা তাঁকে নেতা করেছিলেন)
{26:11} হিল্কিয়, তবালিয় এবং সখরিয়। হোসাহ্-র পরিবার থেকে এসেছিলেন মোট তেরোজন মন্দিররক্ষী।
{26:12} পরিবার অনুযায়ী এই মন্দির রক্ষীদের দল ভাগ করা হয়েছিল এবং মন্দিরের দায়িত্ব ও কর্তব্য নির্দিষ্ট করা হয়েছিল ঠিক অন্যান লেবীয়দের মত।
{26:13} প্রত্যেক পরিবার ছোট-বড় নির্বিশেষে লটারি করে ঠিক করে নিয়েছিলেন মন্দিরের এক একটি তোরণদ্বারের রক্ষণাবেক্ষণের দায়দায়িত্ব।
{26:14} লটারিতে শেলিমিয় পেলেন পূর্বদিকের তোরণদ্বারের দায়িত্ব, তাঁর পুত্র সখরিয় পেলেন উত্তর দ্বারের দায়িত্ব। ইনি সর্বদা সকলকে সুপরামর্শ দিতেন।
{26:15} ওবেদ-ইদোম পেলেন দক্ষিণ দ্বার এবং তাঁর পুত্রেরা পেলেন মন্দিরের ভাণ্ডার গৃহের দায়িত্ব।
{26:16} শুপ্পিম ও হোসাহ্ পেলেন পশ্চিম দ্বার এবং চড়াই পথের উপরে অবস্থিত শল্লেখৎ তোরণের ভার। একটি নির্দিষ্ট সময়ের জন্য প্রত্যেকটি দলের পর পর পালা দেওয়ার ব্যবস্থা করা হল।
{26:17} মন্দিরের দ্বারে প্রতিদিন ছয়জন, উত্তরে চারজন এবং দক্ষিণে চারজন দ্বারপাল নিযুক্ত হলেন। প্রতিদিন ভাণ্ডার গৃহের এক একটিতে দুজন করে মোট চারজন রক্ষী নিযুক্ত হলেন।
{26:18} পশ্চিম রাস্তার ধারে চারজন এবং ভেতরে দুজন রক্ষী নিযুক্ত হলেন।
{26:19} কোরহ গোষ্ঠী ও মরারি গোষ্ঠীর লোকেরা এইভাবে মন্দির রক্ষার দায়িত্ব লাভ করলেন।
{i26:20} মন্দিরের অন্যান্য দায়দায়িত্ব
{26:20} লেবী গোষ্ঠীর অন্যান্যদের উপর মন্দিরের কোষাগার ও ভাণ্ডারের দায়িত্ব দেওয়া হল। এই ভাণ্ডারে ঈশ্বরের কাছে নিবেদিত সমস্ত উপহার রাখা হত।
{26:21} গের্শোমের এক পুত্র, লাদন ছিলেন কতকগুলি গোষ্ঠীর আদি পিতা, এদের মধ্যে একটি ছিল তাঁর পুত্র যিহিয়েলের গোষ্ঠী।
{26:22} লাদনের আর একটি পুত্র সেথম ও যোয়েলের উপর মন্দিরের কোষাগার ও ভাণ্ডারের দায়িত্ব ন্যস্ত হয়েছিল।
{26:23} অম্রম, যিষহর, হিব্রোণ ও উষিয়েলের বংশদের উপরেও বিভিন্ন দায়িত্ব অর্পিত হয়েছিল।
{26:24} মোশির পুত্র গের্শোমের গোষ্ঠীভুক্ত শবুয়েল ছিলেন মন্দিরের প্রধান কোষাধ্যক্ষ।
{26:25} গের্শোমের ভাই ইলিয়েষরের মাধ্যমে শবুয়েলের সঙ্গে শলোমোতের পারিবারিক সম্পর্ক ছিল। ইলিয়েষরের পুত্র রহবিয়, তাঁর পুত্র যিশায়াহ, তাঁর পুত্র যোরাম, তাঁর পুত্র সিক্রি এবং সিক্রির পুত্র শলোমোত।
{26:26} রাজা দাউদ, পরিবার প্রধানেরা, গোষ্ঠীপতিরা এবং সামরিক অধ্যক্ষেরা ঈশ্বরের উদ্দেশ্যে মন্দিরে যে সমস্ত উপহার নিবেদন করতেন সেগুলি রক্ষণাবেক্ষণের দায়িত্ব অর্পিত হয়েছিল শলোমোত ও তাঁর পরিবারের সকলের উপরে।
{26:27} যুদ্ধে লুঠ করে আনা জিনিষপত্রের কিছু অংশ তাঁরা মন্দিরের কাজে ব্যবহারের জন্য অর্পণ করতেন।
{26:28} শলোমোত ও তাঁর পরিবারের সকলের উপরে ঐ সমস্ত জিনিষ রক্ষণাবেক্ষণের দায়িত্ব ছিল এবং সেই সঙ্গে নবী শমুয়েল, রাজা শৌল, নেরের পুত্র অবনের এবং সরূয়ার পুত্র যোয়াবের নিবেদিত উপহার সামগ্রী রক্ষার দায়দায়িত্বও তাঁদের উপরে ছিল।
{i26:29} অন্যান্য লেবীয়দের দায়দায়িত্ব
{26:29} যিষহরের বংশধরদের মধ্যে কননিয় ও তাঁর পুত্রদের উপরে প্রশাসনিক দায়িত্ব ভার অর্পণ করা হয়েছিল। তাঁদের কাজ ছিল সমস্ত নথিপত্র ঠিক করে রাখা এবং ইসরায়েলীদের বিবাদ নিষ্পত্তি করা।
{26:30} হিব্রোণের বংশধরদের মধ্যে হশবিয় এবং তাঁর সতেরোশো আত্মীয় — যাঁরা সকলেই ছিলেন সমাজের বিশিষ্ট ব্যক্তি — তাঁদের উপরে জর্ডন নদীর পশ্চিমে বসবাসকারী ইসরায়েলীয়দের ধর্মীয় ও পৌর প্রশাসনের ভার ন্যস্ত হয়েছিল।
{26:31} যিরিয় ছিলেন হিব্রোণের বংশধরদের প্রধান। রাজা দাউদের রাজত্বের চর্তুদশ বছরে হিব্রোণের বংশধরদের উপরে একটি সমীক্ষা করা হয়। সমীক্ষায় দেখা যায় যে গিলিয়দ প্রদেশের যাষিরে এই বংশের বেশ কিছু বীর সেনানী বাস করেন।
{26:32} যিরিয়র আত্মীয়দের পরিবার থেকে দুহাজার সাতশো বিশিষ্ট ব্যক্তিকে জর্ডন নদীর পূর্ব তীরে রূবেণ, গাদ ও পূর্ব মনঃশি প্রদেশের সমস্ত ধর্মীয় ও পৌর প্রশাসনের দায়িত্ব দেওয়া হল।
{i27:1} সামরিক ও পৌর প্রতিষ্ঠান
{27:1} ইসরায়েলের যে সমস্ত পরিবার প্রধান, গোষ্ঠীপতি এবং তাঁদের পদস্থ কর্মচারীদের উপর রাজ্যের প্রশাসনিক দায়িত্বভার অর্পণ করা হয়েছিল, তাঁদের তালিকা নীচে দেওয়া হল। প্রতি মাসে পালাক্রমে এক একজন দলনায়কের নেতৃত্বে চব্বিশ হাজার জনের এক একটি দল কর্তব্য পালন করতেন।
{27:2} পালাক্রমে প্রত্যেক মাসের দায়িত্বে নিযুক্ত দলনায়কদের নামের তালিকা:
{27:3} প্রথম মাস: সব্দিয়েলের পুত্র যাশোবিয়াম (ইনি যিহুদা গোষ্ঠীর
{27:4} পেরেস বংশের লোক ছিলেন।) দ্বিতীয় মাস: অহোহির বংশধর
{27:5} দোদয়। (মিক্লোথ ছিলেন তাঁর সহকারী।) তৃতীয় মাস: পুরোহিত
{27:6} যিহোয়াদার পুত্র বনায়। ইনি ছিলেন ‘সেই ত্রিশ’ জনের
{27:7} দলনায়ক। (তাঁর পুত্র অম্মিষাবাদ দলনায়করূপে পিতার স্থলাভিষিক্ত হন)।
{27:8} চতুর্থ মাস: যোয়াবের ভাই অসাহেল (তাঁর পুত্র সবদিয়
{27:9} তাঁর স্থলাভিষিক্ত হন।) পঞ্চম মাস: যিষহরের বংশধর শমহূত।
{27:10} ষষ্ঠ মাস: তকোয়া নিবাসী ইক্কেশের পুত্র ইরা। সপ্তম
{27:11} মাস: পলোন নিবাসী ইফ্রয়িম গোষ্ঠীর হেলস। অষ্টম মাস:
{27:12} হুশা নিবাসী সিব্বখয়। (তিনি ছিলেন যিহুদা গোষ্ঠীর সেরহ
{27:13} বংশের লোক)। নবম মাস: বিন্যামীন গোষ্ঠীর অনাথোত নিবাসী
{27:14} অবিয়েষর। দশম মাস: নটোফা নিবাসী মহরয় (ইনি ছিলেন
{27:15} সেরহ বংশের লোক)। একাদশ মাস: ইফ্রয়িম গোষ্ঠীর পিরিয়াথন নিবাসী বনায়। দ্বাদশ মাস: নটোফা নিবাসী হিলদয় (ইনি ছিলেন অৎনিয়েলের বংশধর)।
{i27:16} ইসরায়েলী গোষ্ঠীবর্গের প্রশাসন ব্যবস্থা
{27:16} ইসরায়েলী গোষ্ঠীবর্গের প্রশাসকদের নামের তালিকা নাচে দেওয়া হল। গোষ্ঠী
{27:17} প্রশাসন রূবেণ জিখ্রির পুত্র ইলিয়েসর শিমিয়োন মাখার পুত্র সেফাতিয়
{27:18} লেবী কেমুয়েলের পুত্র হসরিয় হারোণ সাদোক যিহুদা রাজা দাউদের
{27:19} এক ভাই ইলিহু ইষাখর মিখায়েলের পুত্র ওম্রি সবুলুন ওবদিয়ের
{27:20} পুত্র ইশ্মিয় নপ্তালি অসরিয়েলের পুত্র জেরিমোৎ ইফ্রয়িম অসসিয়র পুত্র
{27:21} হোশেয় পশ্চিম মনঃশি পেদাদিয়র পুত্র যোয়েলপূর্ব মনঃশি সখরিয়র পুত্র
{27:22} ইদ্দো বিন্যামীন যাসিয়েলের পুত্র অবনের দান যিরোহামের পুত্র অসারেল
{27:23} কুড়ি বছরের নীচে যাদের বয়েস, রাজা দাউদ তাদের লোকগণনা থেকে বাদ দিলেন কারণ প্রভু পরমেশ্বর ইসরায়েল জাতিকে আকাশের তারার মত অসংখ্য করার প্রতিশ্রুতি দিয়েছিলেন।
{27:24} যোয়াব (যাঁর জননী সরূয়া) আদম সুমারীর কাজ শুরু করেন কিন্তু শেষ করেন নি। এই আদম সুমারীর জন্য ঈশ্বর ইসরায়েলকে শাস্তি দিয়েছিলেন। সেইজন্য রাজা দাউদের সরকারি নথিপত্রে ইসরায়েলীদের মোট সংখ্যার হিসাব লিপিবদ্ধ হয় নি।
{i27:25} রাজকীয় সম্পত্তির তত্ত্বাবধায়কবর্গ
{27:25} রাজকীয় সম্পত্তির তত্ত্বাবধানের ভার যাদের উপর অর্পিত হয়েছিল, তাদের নামের তালিকা
{27:26} নীচে দেওয়া হলঃ রাজ কোষাগার — আদিয়েলের পুত্র অসমাভেৎস্থানীয় ভাণ্ডার —
{27:27} উষিয়ের পুত্র যোনাথন শস্য ক্ষেত্রের চাষী মজুর: কেলেবের পুত্র ইস্রি দ্রাক্ষাক্ষেত্র:
{27:28} রামাহ্-এর শিমেয়ি সুরা-ভাণ্ডার: শেফাম্ নিবাসী সাবদি পশ্চিম পাহাড়তলীর জলপাই ও সাইকমোরবনানী:
{27:29} গেদর নিবাসী বেল-হানান জলপাই তৈল ভাণ্ডার: যোয়াশ শারোণের সমতলভূমির গবাদি পশুপাল:
{27:30} শারোণ নিবাসী শির্তয় উপত্যকাসমূহের গবাদি পশুপাল: আদলাই-এর পুত্র শাফাৎ উটের পাল:
{27:31} ওবিল নামে একজন ইশ্মায়েলী গর্দভ পাল: মেরোনোথ নিবাসী যেহ্দিয়হ্ ছাগ ও মেষপাল: হাগার বংশীয় যাসিস।
{i27:32} দাউদের ব্যক্তিগত উপদেষ্টাগণ
{27:32} রাজা দাউদের পিতৃব্য যোনাথন ছিলেন সুদক্ষ বিচক্ষণ পরামর্শদাতা ও একজন বুদ্ধিমান ব্যক্তি। তাঁর উপরও হাকমণির পুত্র যিহিয়েলের উপর রাজপুত্রদের বিদ্যা শিক্ষা দানের ভার ছিল।
{27:33} অহিথোফল ছিলেন রাজার পরামর্শদাতা এবং অর্ক নিবাসী হুশয় ছিলেন রাজার সুহৃদ ও মন্ত্রণাদাতা।
{27:34} অহিথোফলের মৃত্যুর পর অবিয়াথার এবং বনায়ের পুত্র যিহোয়াদা রাজার পরামর্শদাতা নিযুক্ত হন। যোয়াব ছিলেন রাজপরিবারের অধ্যক্ষ।
{i28:1} মন্দির সম্পর্কে দাউদের নির্দেশ
{28:1} দাউদ ইসরায়েলের সমস্ত রাজকর্মচারীকে জেরুশালেমে একত্র হতে আদেশ দিলেন। তাই গোষ্ঠীবর্গের সমস্ত রাজকর্মচারী, রাজ্যের শাসনকার্য নির্বাহী সমস্ত রাজকর্মচারী, কুলপতিবৃন্দ, রাজা ও রাজপুত্রদের স্থাবর-অস্থাবর সম্পত্তির রক্ষণাবেক্ষণকারী কর্মীবৃন্দ — এক কথায় রাজপ্রাসাদের সমস্ত কর্মী, সৈন্যদলের অধিনায়কবৃন্দ, এবং গুরুত্ব ও মর্যাদাসম্পন্ন সমস্ত ব্যক্তি জেরুশালেমে একত্র হলেন।
{28:2} দাউদ তাঁদের সামনে উঠে দাঁড়িয়ে সম্ভাষণ করে বললেনঃ হে আমার দেশবাসী, আমার কথা শোন সকলে। আমাদের প্রভু পরমেশ্বরের পাদপীঠ — চুক্তি সিন্দুক রাখার জন্য আমি একটি চিরস্থায়ী আবাস নির্মাণ করতে চেয়েছিলাম। আমি তাঁর সম্মানে একটি মন্দির নির্মাণের প্রস্তুতি নিয়েছিলাম,
{28:3} কিন্তু তিনি আমাকে এই কাজ করতে নিষেধ করেছেন কারণ আমি একজন সৈনিক, আমার হাতে প্রচুর রক্তপাত ঘটেছে।
{28:4} ইসরায়েলের প্রভু পরমেশ্বর আমাকে এবং আমার বংশধরদের চিরকাল ইসরায়েলের শাসন পরিচালনার জন্য মনোনীত করেছেন। তিনি নেতৃত্বদানের জন্য যিহুদাকে মনোনীত করেছেন এবং সেই যিহুদাবংশ থেকে তিনি আমার পিতৃকুলকে মনোনীত করেছেন। এই কুলের সকলের মধ্যে থেকে তিনি আমাকেই বেছে নিয়েছেন এবং ইসরায়েলের রাজা করেছেন।
{28:5} তিনি আমাকে বহু পুত্র দান করেছেন এবং তাদের মধ্যে থেকে তিনি তাঁর রাজ্য ইসরায়েলের শাসন পরিচালনা করার জন্য শলোমনকে মনোনীত করেছেন।
{28:6} প্রভু পরমেশ্বর আমাকে বলেছেন, তোমার পুত্র শলোমনই সেই ব্যক্তি যে আমার মন্দির নির্মাণ করবে। তাকে আমি আমার পুত্র হবার জন্য মনোনীত করেছি, আমি তার পিতা হব।
{28:7} এখনকার মত সে যদি আমার সমস্ত অনুশাসন ও বিধি-বিধান সযত্নে পালন করে তাহলে আমি তার রাজ্য চিরস্থায়ী করব।
{28:8} অতএব হে আমার প্রজাবৃন্দ, আমাদের ঈশ্বরের সামনে এবং তাঁর প্রজা ইসরায়েলীদের এই সভার সামনে আমি তোমাদের এই দায়িত্ব দিচ্ছি তোমরা আমাদের প্রভু পরমেশ্বরের সমস্ত আদেশ ও বিধি-বিধান সযত্নে পালন করবে যাতে এই দেশের উপর তোমাদের অধিকার চিরদিন বজায় থাকে এবং পুরুষ পরম্পরায় তোমরা তোমাদের বংশধরদের হাতে চিরদিন তুলে দিতে পার।
{28:9} শলোমনকে তিনি বললেন, পুত্র তোমার প্রতি আমার আদেশ, তুমি তোমার পিতার ঈশ্বরকে স্বীকার কর এবং একনিষ্ঠ হৃদয়ে ও অকুন্ঠ চিত্তে তাঁর সেবা কর। তিনি জানেন আমাদের সমস্ত চিন্তা ও মনোবাসনার কথা। তুমি যদি তাঁর কাছে যাও, তিনি তোমাকে গ্রহণ করবেন, কিন্তু তুমি যদি তাঁর কাছে থেকে দূরে সরে যাও, তাহলে তিনি তোমাকে চিরকালের জন্য পরিত্যাগ করবেন।
{28:10} প্রভু পরমেশ্বর তাঁর পবিত্র মন্দির নির্মাণের জন্য তোমাকে মনোনীত করেছেন, একথা সম্যকভাবে উপলব্ধি কর। এবার কাজে এগিয়ে যাও এবং দৃঢ় সঙ্কল্প নিয়ে কাজ কর।
{28:11} দাউদ মন্দিরের ভাণ্ডার কক্ষের এবং অন্যান্য সমস্ত কক্ষের, পবিত্রতম স্থানের — যেখানে সমস্ত পাপের ক্ষমা হয় — সমস্ত নকশা শলোমনকে দিলেন।
{28:12} সেই সঙ্গে তিনি সমস্ত প্রাঙ্গণ, সেগুলির চারিদিকের সমস্ত কক্ষ এবং মন্দিরের কাজে ব্যবহারের জন্য যাবতীয় সাজ-সরঞ্জাম ও প্রভু পরমেশ্বরের কাছে উৎসর্গীত সমস্ত উপহার রাখার জন্য ভাণ্ডার কক্ষ তৈরীর জন্য মনে মনে যে পরিকল্পনা করেছিলেন, সব তাঁকে বললেন।
{28:13} এ ছাড়াও পুরোহিত ও লেবীয়দের নিত্যকর্ম, মন্দিরের সমস্ত কাজ এবং মন্দিরের বাসন ও আসবাবপত্রের যত্ন ও রক্ষণাবেক্ষণের সমস্ত দায়-দায়িত্ব ব্যবস্থাপনার পরিকল্পনাটিও দাউদ তাঁকে বললেন।
{28:14} বাসন ও আসবাবপত্র তৈরীর জন্য কতখানি সোনা ও রূপো ব্যবহার করতে হবে, যথা
{28:15} প্রত্যেকটি প্রদীপ ও তার জন্য পিলসুজ,
{28:16} রূপো ও সোনার টেবিল — যার উপরে ঈশ্বরের উপস্থিতির প্রতীক রুটি নিবেদন করা হবে তার নির্দেশ দিলেন।
{28:17} কাঁটা চামচ, গামলা, জার তৈরী করার জন্য কতখানি খাঁটি সোনা এবং থালা তৈরীর জন্য কতখানি সোনা ও রূপো লাগবে,
{28:18} ধূপ জ্বালানোর বেদী এবং প্রভু পরমেশ্বরের চুক্তি সিন্দুকে উপরের ডানা মেলে রাখা করূবদের জন্য রথ তৈরী করতে কতখানি খাঁটি সোনা লাগবে, তাও বলে দিলেন।
{28:19} দাউদ বললেন, এ সব পরিকল্পনাই নির্দেশনামাতে লেখা আছে, যা স্বয়ং প্রভু পরমেশ্বর তাঁর নির্দেশ অনুযায়ী কাজ করার জন্য আমাকে দিয়েছিলেন।
{28:20} রাজা দাউদ তাঁর পুত্র শলোমনকে বললেন, ঈশ্বরের আস্থাবান ও স্থিরসিদ্ধান্তে অটল হও। শুরু করে দাও কাজ। কোন কিছু যেন তোমার কাজ বন্ধ করতে না পারে। প্রভু পরমেশ্বর, আমি যাঁর সেবক, তোমার সঙ্গে থাকবেন। যতদিন না তুমি তাঁর মন্দিরের কাজ শেষ কর, ততদিন তিনি তোমার সঙ্গে থাকবেন, তোমাকে পরিত্যাগ করবেন না।
{28:21} পুরোহিত ও লেবীয়দের মন্দিরে কাজের দায়িত্ব দেওয়া হয়েছে। সর্বপ্রকার কর্মে সুদক্ষ কর্মীরা তোমাকে সাহায্য করতে আগ্রহী এবং সমস্ত প্রজা ও তাদের নেতৃবর্গ তোমার আদেশের অপেক্ষায় রয়েছে।
{i29:1} মন্দির নির্মাণের জন্য দান
{29:1} রাজা দাউদ সভায় সম্মিলিত সকলের কাছে ঘোষণা করে বললেনঃ আমার পুত্র শলোমনকে ঈশ্বর মনোনীত করেছেন কিন্তু সে এখনও শিশু, তার অভিজ্ঞতার অভাব আছে। যে কাজ তাকে করতে হবে তা অত্যন্ত দুরূহ ও বিস্তর। কারণ এটি মানুষের জন্য কোন প্রাসাদ নয়, এ হল প্রভু পরমেশ্বরের মন্দির।
{29:2} আমি মন্দিরের জন্য সাজ-সরঞ্জাম, মাল মশলা আপ্রাণ প্রচেষ্টায় সংগ্রহ করে রেখেছি — সোনা, রূপো, পিতল, লোহা, কাঠ, দামী পাথর ও মণি-মাণিক্য, মোজেইক করার জন্য পাথর এবং প্রচুর পরিমাণে মার্বেল পাথর মজুত করেছি।
{29:3} যা কিছু আমি সংগ্রহ ও মজুত করে রেখেছি তা ছাড়াও আমি নিজের ব্যক্তিগত সম্পত্তি থেকে সোনা ও রূপো দান করেছি কারণ ঈশ্বরের মন্দিরের জন্য আমার অগাধ ভালবাসা রয়েছে।
{29:4} ওফিরের তিন হাজার তালন্ত নিখাদ সোনা, ও সাত হাজার তালন্ত নিখাদ রূপো দিয়েছি মন্দিরের দেওয়াল সাজানোর জন্য
{29:5} এবং শিল্পীদের কাজের জন্য প্রয়োজনীয় যাবতীয় সরঞ্জাম আমি দিয়েছি। এবার বল, কারা কারা প্রভু পরমেশ্বরের মন্দির নির্মাণের জন্য উদার হস্তে দান করতে ইচ্ছুক?
{29:6} তখন কুলপতিরা, গোষ্ঠীবর্গের অধ্যক্ষেরা, সেনাপতিবৃন্দ এবং রাজপরিবারের সম্পত্তি দেখাশুনা ও রক্ষণাবেক্ষণের দায়িত্বে নিযুক্ত প্রশাসকেরা মন্দির নিমার্ণের কাজে
{29:7} নিম্নলিখিত জিনিস দিতে এগিয়ে এলেনঃ পাঁচ হাজার তালন্ত এবং দশ হাজার ডেরিকের বেশি সোনা, দশ হাজার তালন্ত রূপো, আঠেরো হাজার তালন্ত পিতল ও একশো হাজার তালন্ত লোহা।
{29:8} যাদের বহুমূল্য রত্ন ছিল, তারা সেগুলি মন্দিরের কোষাগারে দান করল। এই কোষাগারের ভার ছিল গের্শোনের লেবীয় গোষ্ঠীর যিহিয়েলের হাতে।
{29:9} জনসাধারণ স্বেচ্ছায় স্বতোপ্রণোদিত হয়ে প্রভু পরমেশ্বরের উদ্দেশে দান এনেছিল এবং এত দিতে পেরে তারা খুবই আনন্দিত হয়েছিল। রাজা দাউদও অত্যন্ত আনন্দিত হয়েছিলেন।
{i29:10} ঈশ্বরের উদ্দেশে দাউদের স্তবগান
{29:10} সভার সকলের সামনে রাজা দাউদ প্রভু পরমেশ্বরের উদ্দেশে স্তব নিবেদন করলেন। তিনি বললেন, আমাদের পূর্বপুরুষ যাকোবের আরাধ্য প্রভু পরমেশ্বরের স্তবগান হোক যুগে যুগে চিরকাল!
{29:11} তুমি মহান, তুমি সর্বশক্তিমান, সকল গৌরব ও রাজকীয় মর্যাদায় তুমি বিভূষিত। স্বর্গ ও পৃথিবীর সব কিছুই তোমার, তুমি রাজরাজেশ্বর, সর্বাধিপতি তুমি।
{29:12} সমস্ত সম্পদ ও সম্মান তোমারই দান, আপন শক্তি ও ক্ষমতায় তুমি সকলের উপর শাসন পরিচালনা কর, যে কোন জনকে তুমি মহান করতে পার, তাকে করতে পার শক্তিমান।
{29:13} হে আমাদের ঈশ্বর, তোমায় আমরা কৃতজ্ঞতা জানাই, তোমার গৌরবপবূর্ণ নামে স্তবের অর্ঘ নিবেদন করি।
{29:14} প্রকৃতপক্ষে আমি এবং আমার স্বজাতি তোমায় কিছুই দিতে পারি না, কারণ সবই তো তোমারই দান, তুমি আমাদের যা দিয়েছ, শুধুমাত্র তাই-ই তোমায় ফিরিয়ে দিয়েছি।
{29:15} তুমি জান হে প্রভু পরমেশ্বর, আমাদের পূর্বপুরুষদের মত আমরাও প্রবাসী আগন্তুকের জীবন যাপন করে চলেছি। এ পৃথিবীতে আমাদের জীবন ছায়াময় যা ধীরে ধীরে সরে যায়, মৃত্যুর হাত আমরা এড়াতে পারি না।
{29:16} হে প্রভু পরমেশ্বর আমাদের আরাধ্য ঈশ্বর, তোমার পবিত্র নামের সম্মানে একটি মন্দির নির্মাণ করার জন্য আমরা সকলে মিলে এই সম্পদ এনেছি, এ সবই তোমার দান, সবই তোমার।
{29:17} আমি জানি তুমি প্রত্যেকের মন পরীক্ষা কর এবং ন্যায়পরায়ণ সাধু মানুষের উপরেই তুমি তুষ্ট। আমি সৎ ও বিশ্বস্তভাবে এবং সাগ্রহে এইসব উপহার তোমার চরণে এনেছি এবং দেখেছি, তোমার এই সমবেত প্রজাবৃন্দ কী আনন্দ সহকারে তোমার কাছে তাদের উপহার এনেছে।
{29:18} আমাদের পূর্বপুরুষ অব্রাহাম, যাকোব ও ইস্হাকের আরাধ্য প্রভু পরমেশ্বর, তোমার প্রজাবৃন্দের অন্তরে এই অকুন্ঠ ভক্তি চিরদিন অক্ষুণ্ণ রাখ এবং তোমার প্রতি তাদের সর্বদা-বিশ্বস্ত রাখ।
{29:19} আমার পুত্র শলোমনকে তুমি তোমার সমস্ত আদেশ সর্বান্তঃকরণে পালন করার ইচ্ছা দাও এবং যে মন্দির নির্মাণের জন্য আমি এইসব আয়োজন করেছি সেই মন্দির নির্মাণের সর্বৈব ইচ্ছা তাকে দাও।
{29:20} তারপর দাউদ প্রজাদের আদেশ দিলেনঃ তোমরা প্রভু পরমেশ্বরের মহিমা কীর্তন কর। সমবেত জনতা তাদের পূর্বপুরুষের আরাধ্য ঈশ্বর প্রভুর মহিমা কীর্তন করতে লাগল। প্রভু পরমেশ্বর ও রাজার সম্মানে প্রণিপাত করল।
{29:21} সেদিন তারা পশু বলি দিয়ে প্রভু পরমেশ্বরের উদ্দেশে উৎসর্গ করল। তারপর সেই বলির প্রসাদ সমস্ত লোককে বিতরণ করল। তার সাথে আরও এক সহস্র বৃষ, এক সহস্র মেষ এবং এক সহস্র মেষ শাবক বেদীতে হোমের আগুণে পূর্ণাহুতি দিল। সুরার নৈবেদ্যও তারা এনেছিল।
{29:22} প্রভু পরমেশ্বরের সামনে সেদিন তারা ভোজন পান করে আনন্দে মাতোয়ারা হয়েছিল। আবার দ্বিতীয়বার তারা শলোমনকে রাজা বলে ঘোষণা করল। প্রভু পরমেশ্বরের নামে তারা তাঁকে তাদের শাসনকর্তারূপে এবং সাদোককে তাদের পুরোহিত রূপে অভিষেক করল।
{29:23} শলোমন তাঁর পিতা দাউদের সিংহাসনে আরোহণ করলেন, যে সিংহাসন প্রভু পরমেশ্বর প্রতিষ্ঠা করেছিলেন। তিনি ছিলেন একজন সার্থক ও সাফল্যমণ্ডিত রাজা। সমগ্র ইসরায়েল জাতি তাঁর আদেশ পালন করত।
{29:24} সমস্ত রাজকর্মচারী এবং সৈন্যসামন্ত এমন কি দাউদের অন্যান্য সমস্ত পুত্র রাজা শলোমনের অনুগত থাকার প্রতিশ্রুতি দিল।
{29:25} প্রভু পরমেশ্বর শলোমনকে সমগ্র জাতির কাছে ভক্তি ও সম্ভ্রমের পাত্র করে তুললেন। ইসরায়েল এ পর্যন্ত যত জন রাজত্ব করে গেছেন তাদের সবার চেয়ে শলোমনকে তিনি আরও বেশি মহিমায় ভূষিত করলেন।
{i29:26} দাউদের রাজত্বের সারকথা
{29:26} সমগ্র ইসরায়েল জাতির উপর জেসির পুত্র দাউদ
{29:27} চল্লিশ বছর রাজত্ব করে গেছেন। হিব্রোণে সাত বছর এবং জেরুশালেমে সাঁইত্রিশ বছর তিনি শাসন পরিচালনা করেছিলেন।
{29:28} পূর্ণ পরিণত বৃদ্ধ বয়সে তাঁর মৃত্যু হয়। তিনি প্রভূত ধন-ঐশ্বর্য এবং শ্রদ্ধা-সম্মানের অধিকারি হন। তাঁর পুত্র শলোমন তাঁর উত্তরাধিকারিরূপে রাজা হন।
{29:29} রাজা দাউদের রাজত্বের প্রথম থেকে শেষ পর্যন্ত তিনজন নবী — শমুয়েল, নাথন ও গাদ-এর বিবরণে এই ইতিহাস লেখা রয়েছে।
{29:30} এই বিবরণেই আছে কীভাবে তিনি শাসনকার্য পরিচালনা করেছেন, তিনি কত পরাক্রমশালী ছিলেন এবং তাঁর জীবনে, ইসরায়েল জাতির জীবনে এবং তাঁর প্রতিবেশী রাজ্যগুলির উপর যে সমস্ত ঘটনা ঘটেছিল, সবই পাওয়া যাবে ঐ বিবরণগুলি থেকে।
