{i1:1} হকলিয়ের পুত্র নহিমিয়ের বিবরণ
{1:1} পারস্যের সম্রাট অর্তক্ষস্তের রাজত্বের বিংশতি বর্ষের কিশলেব মাসে যখন আমি নহিমিয় রাজধানী সুসাতে ছিলাম,
{1:2} তখন আমার এক ভাই হনানি একদল লোকের সঙ্গে যিহুদীয়া থেকে আমার কাছে এসেছিল। যে ইহুদীরা বন্দীদশা থেকে রক্ষা পেয়ে পালিয়ে গিয়েছিল তাদের সম্বন্ধে এবং জেরুশালেম সম্বন্ধে আমি তাদের জিজ্ঞাসা করেছিলাম।
{1:3} তারা আমাকে বলেছিল যে, বন্দীদশা থেকে অবশিষ্ট যারা রক্ষা পেয়েছিল তারা সেই প্রদেশে মহাকষ্ট এবং লাঞ্ছনা ভোগ করছে। জেরুশালেমের প্রাচীর ভেঙ্গে গেছে আর আগুনে তার সব দ্বারগুলি পুড়ে গেছে।
{1:4} এই কথাগুলি শুনে আমি বসে পড়ে অশ্রুপাত করলাম। কিছুদিন শোক পালন করলাম, উপবাস করলাম আর স্বর্গের ঈশ্বরের কাছে প্রার্থনা করলাম।
{1:5} আমি বললাম, হে স্বর্গের প্রভু পরমেশ্বর, তুমি মহান! আমরা সসম্ভ্রমে তোমার সামনে এসে দাঁড়াই। যারা তোমাকে ভালবাসে এবং তোমার আদেশ পালন করে তুমি তাদের সঙ্গে তোমার শর্ত রক্ষা কর, তাদের প্রতি কৃপা পরবশ হও।
{1:6} তোমার এই সেবক, তোমার প্রজা এবং তোমার দাস, ইসরায়েলের জন্য দিনরাত প্রার্থনা করে। আমি স্বীকার করছি যে আমরা — ইসরায়েলীরা পাপ করেছি। আমি এবং আমার পিতৃকুল আমরা সকলেই পাপ করেছি।
{1:7} আমরা তোমার সঙ্গে অতি মন্দ ব্যবহার করেছি। তোমার দাস মোশিকে যে অনুশাসন তুমি দিয়েছিলে সেই অনুশাসন পালন করিনি। তোমার বিধান অনুসরণ করিনি, তোমার বিচার আমরা মেনে নিইনি।
{1:8} তুমি তোমার সেবক মোশিকে যে আদেশ দিয়েছিলে, বলেছিল, যদি তোমরা আমার আদেশ অমান্য কর তাহলে আমি তোমাদের বিভিন্ন জাতির মধ্যে বিভিন্ন দিকে ছড়িয়ে দেব–স্মরণ কর সেই কথা।
{1:9} কিন্তু যদি তোমরা আমার কাছে ফিরে আস আর আমার আদেশ পালন কর এবং সেগুলি কার্যক্ষেত্রে প্রয়োগ কর, তাহলে তোমাদের মধ্যে কিছু লোক যারা পৃথিবীর সুদূর প্রান্তে ছড়িয়ে আছে, তাদের আমি সেখান থেকে সংগ্রহ করে আনব এবং আমার নাম প্রতিষ্ঠা করার জন্য যে স্থান নির্বাচন করেছি সেখানে তাদের ফিরিয়ে আনব।
{1:10} এখন এরাই তোমার সেবক আর তোমারই প্রজা যাদের তুমি তোমার মহাপরাক্রম ও তোমার শক্তি দিয়ে উদ্ধার করেছ।
{1:11} হে প্রভু পরমেশ্বর, আমার বিনতি শোন, শোন তোমার দাসেদের প্রার্থনা, এরা আনন্দ সহকারে তোমাকে শ্রদ্ধা নিবেদন করে। আমাকে সফলতা দাও এবং সম্রাটের দৃষ্টিতে আমাকে অনুগ্রহভাজন কর। সেই সময় আমি রাজার পানপাত্র বাহক ছিলাম।
{2:1} এর চার মাস পর নিশান মাসে একদিন রাজা অর্তক্ষস্তের হাতে তাঁর জন্য প্রস্তুত পানীয় তুলে দিলাম। রাজা এর আগে কোনদিন আমার বিষণ্ণ মুখ দেখেননি।
{2:2} সেইজন্য রাজা আমাকে বললেন, তোমাকে তো অসুস্থ দেখাচ্ছে না, তবে তোমার মুখ বিষণ্ণ কেন? এ মনের দুঃখ ছাড়া কিছু নয়। তখন আমি অত্যন্ত ভয় পেয়েছিলাম।
{2:3} আমি রাজাকে বললাম, রাজন্, চিরজীবী হোন! কিন্তু যেখানে আমার পিতৃপুরুষদের সমাধিস্থান আছে সেই নগরী যদি বিনষ্ট হয় এবং তার সিংহদ্বারগুলি যদি অগ্নি গ্রাস করে তাহলে আমার মুখ কেন বিষণ্ণ হবে না?
{2:4} রাজা আমাকে বললেন, তুমি কিসের জন্য অনুরোধ করছ? তখন আমি স্বর্গের ঈশ্বরের কাছে প্রার্থনা করলাম
{2:5} এবং রাজাকে বললাম, মহারাজের যদি ইচ্ছা হয় এবং তাঁর সেবক যদি তাঁর প্রীতির পাত্র হয় তাহলে যেখানে আমার পিতৃপুরুষরা সমাধিস্থ হয়েছেন সেই যিহুদীয়া নগরে আমাকে পাঠান যেন আমি সেটি পুনরায় নির্মাণ করতে পারি।
{2:6} রাজার পাশে বসেছিলেন রাজমহিষী। রাজা আমাকে প্রশ্ন করলেন, তোমার এই যাত্রায় কতদিন লাগবে আর কবে তুমি ফিরে আসবে? আমি রাজাকে আমার প্রত্যাবর্তনের সময় জানালাম। তিনি প্রসন্ন হয়ে আমাকে যাবার অনুমতি দিলেন।
{2:7} আমি তখন তাঁকে অনুরোধ করলাম, মহারাজ যদি তুষ্ট হন তবে ইউফ্রেটিস নদীর পশ্চিম পারের প্রদেশের মধ্যে দিয়ে যিহুদীয়া যাবার পথে আমার নিরাপত্তার জন্য অনুগ্রহ করে সেই প্রদেশের অধিকর্তাদের কাছে পত্র দিন
{2:8} এবং আর একটি পত্র দিন রাজার বনরক্ষক আসফের কাছে যেন তিনি আমাকে মন্দিরের পাশে দুর্গদ্বার, নগরীর প্রাচীর এবং আমার বাসগৃহ নির্মাণের জন্য প্রয়োজনীয় কাঠ দেন।
{2:9} মহারাজ আমার সঙ্গে দিলেন কয়েকজন উচ্চপদস্থ সামরিক কর্মচারী ও একদল অশ্বারোহী। ইউফ্রেটিস নদীর পশ্চিমপারের দিকে আমরা যাত্রা করলাম। সেখানকার অধিকর্তাদের হাতে মহারাজের পত্রগুলি দিলাম।
{2:10} কিন্তু বেথ-হোরণ নিবাসী সনবল্লট এবং আম্মোনের এক রাজকর্মচারী টোবিয় যখন শুনলেন যে কোন এক ব্যক্তি ইসরায়েলীদের জন্য কল্যাণমূলক কাজ করতে এসেছে তখন তাঁরা খুব অসন্তুষ্ট হলেন।
{2:11} আমি জেরুশালেমে গিয়ে সেখানে তিন দিন থাকলাম।
{2:12} তারপর কয়েকজনকে সঙ্গে নিয়ে রাতের বেলায় বেরিয়ে পড়লাম। কিন্তু জেরুশালেম সম্পর্কে ঈশ্বর আমার অন্তরে যে নির্দেশ দিয়েছিলেন, সে কথা আমি কাউকে বলিনি। আমার বাহনটি ছাড়া আর কোন পশু আমাদের সঙ্গে ছিল না।
{2:13} সেই রাতে আমি উপত্যকা দ্বার দিয়ে বার হয়ে শৃগাল কূপ এবং সার দ্বার পর্যন্ত জেরুশালেমের যে প্রাচীরগুলি ভেঙ্গে পড়েছিল এবং যে দ্বারগুলি আগুনে বিধ্বস্ত হয়েছিল সেগুলি পরীক্ষা করতে করতে এগিয়ে চললাম।
{2:14} তারপর প্রস্রবণ দ্বার এবং রাজার দীঘির দিকে অগ্রসর হলাম কিন্তু সেখান দিয়ে আমার বাহনটির যাওয়ার মত প্রশস্ত পথ ছিল না।
{2:15} তাই আমি রাতে উপত্যকার উপরে উঠে প্রাচীরগুলি পর্যবেক্ষণ করলাম। শেষে ফিরে গিয়ে উপত্যকার দ্বার দিয়ে আবার প্রবেশ করলাম।
{2:16} আধিকারিকরা জানতেন না যে আমি কোথায় গেছি বা কি করছি কারণ যারা কাজটি করবে আমার সেই সঙ্গী ইহুদীদের পুরোহিতবর্গ, নেতৃবৃন্দ, রাজকর্মচারী বা অন্যান্য কাউকেই আমি কিছু বলিনি।
{2:17} তারপর আমি তাদের বললাম, আমরা কি বিপর্যয়ের মধ্যে আছি তা আপনারা দেখছেনঃ জেরুশালেম ধ্বংস হয়ে গেছে, তার দ্বারগুলি হয়েছে অগ্নিদগ্ধ। আসুন, আমরা জেরুশালেমের প্রাচীরগুলি আবার নির্মাণ করি তাহলে আর আমাদের লজ্জিত হতে হবে না।
{2:18} ঈশ্বরের আশীর্বাদ ও সহায়তা আমি কিভাবে পেয়েছি এবং রাজা কী বলেছেন, সব কথা আমি তাঁদের বললাম। তাঁরা উত্তরে বললেন, আসুন, আমরা নগর পুনর্নির্মাণের কাজে হাত দিই। তারপর তাঁরা নির্মাণের কাজ আরম্ভ করে দিলেন।
{2:19} কিন্তু যখন আধিকারিক বেথ-হোরণ নিবাসী সনবল্লট, আম্মোন নিবাসী টোবিয় আর একাদশ আরবীয় এই কথা শুনল, তারা আমাদের বিদ্রূপ এবং উপহাস করে বলল, তোমরা এ কি করছ? তোমরা কি রাজার বিরুদ্ধে বিদ্রোহ করতে চাও?
{2:20} আমি তাদের বললাম, স্বর্গের ঈশ্বর আমাদের সফলতা দেবেন। আমরা তাঁর দাস। আমরা পুনর্নির্মাণের কাজ করতে চলেছি। কিন্তু জেরুশালেমের কোন অংশে তোমাদের কোন দাবী নেই বা ঐতিহ্যগত কোন অধিকারও নেই।
{i3:1} জেরুশালেমের প্রাচীর পুনর্নির্মাণ
{3:1} মহাযাজক ইলিয়াশীব ও তাঁর সঙ্গী অন্যান্য পুরোহিতেরা মেষদ্বার পুনর্নির্মাণ করলেন। তাঁরা সেটি উৎসর্গ করলেন এবং দ্বারগুলি যথাস্থানে স্থাপন করলেন। প্রাচীরের উপরে হম্মেয়া মিনার থেকে শুরু করে হননেলের মিনার পর্যন্ত প্রাচীরের অংশটি তাঁরা পুনর্নির্মাণ করলেন।
{3:2} যিরীহোর লোকেরা তার পরবর্তী অংশটি পুনর্নির্মাণ করলেন। এর পরবর্তী অংশ নির্মাণ করলেন ইস্রির পুত্র সক্কুর।
{3:3} হস্সনায়ার পুত্রেরা মৎস্যদ্বার আবার গড়ে তুললেন। তাঁরা তার কড়িকাঠও স্থাপন করেছিলেন। কপাট, খিল আর ছিটকিনি যথাস্থানে স্থাপন করলেন।
{3:4} হক্কোসের পৌত্র, উরীয়ের পুত্র মেরেমথ প্রাচীরের পরবর্তী অংশ মেরামত করলেন। মশেষবলের পৌত্র, বেরিখিয়ের পুত্র মশুল্লম তার সংলগ্ন অংশ মেরামত করলেন। তার ঠিক পরের অংশ, বানার পুত্র সাদোক পুনর্নির্মাণ করলেন।
{3:5} তেকোয়া নিবাসীরা পরবর্তী অংশ মেরামত করল কিন্তু তাদের অভিজাত লোকেরা তেকোয়া নিবাসীদের তত্ত্বাবধায়কদের অধীনে কাজ করতে রাজী হল না।
{3:6} পাসেহের পুতর যিহোয়াদা আর বসোদিয়ার পুতর মশুল্লম যেশানাহ দ্বার মেরামত করেছিলেন। তাঁরা তার কড়িকাঠ বসালেন, তার দরজা, খিল আর ছিটকিনি যথাস্থানে স্থাপন করলেন।
{3:7} তাদের পরবর্তী অংশ নদীপারস্থ অধিকর্তার অধীন গিবিয়োন নিবাসী মলাটিয়, মেরোণোথ নিবাসী যাদোন এবং গিবিয়োন ও মিস্পার লোকেরা মেরামত করল।
{3:8} স্বর্ণকারদের মধ্যে অন্যতম হৎয়ের পুত্র উষীয়েল পরবর্তী অংশ মেরামত করেছিল, তার পরবর্তী অংশ হনানিয় নামে একজন গন্ধবণিক নির্মাণ করেছিল। তারা প্রশস্ত প্রাচীর পর্যন্ত জেরুশালেমের সংস্কার করল।
{3:9} জেরুশালেমের অর্ধেক অংশের শাসক হূরের পুত্র রফায় পরবর্তী অংশ মেরামত করলেন।
{3:10} তার সংলগ্ন অংশ হরূমফের পুত্র যিদায় তাঁর গৃহের বিপরীত দিক মেরামত করলেন আর তার পরবর্তী অংশ হশ্বনিয়ের পুত্র হটুশ মেরামত করেছিলেন।
{3:11} হারীমের পুত্র মল্কিয় আর পহৎ, মোয়াবের পুত্র হশূব অন্য একটি অংশ এবং উনানের দুর্গ মেরামত করেছিলেন।
{3:12} হলোহেশের পুত্র শল্লুম, যিনি জেরুশালেমের বাকী অর্ধেক অংশের শাসক ছিলেন, তিনি তাঁর কন্যাদের সহায়তায় পরবর্তী অংশ মেরামত করেছিলেন।
{3:13} হানুন আর সানোহ নিবাসীরা উপত্যকার দ্বার মেরামত করেছিল। তারা সেটি পুনর্নির্মাণ করেছিল, তার দরজা, খিল আর ছিটকিনি যথাস্থানে স্থাপন করেছিল। তারা সার দ্বার পর্যন্ত একহাজার হাত প্রাচীর মেরামত করেছিল।
{3:14} বেথ হক্কেরমের শাসক রেখবের পুত্র মল্কিয় সদর দ্বার মেরামত করেছিলেন। তিনি সেটি পুনর্নির্মাণ করেছিলেন। তার খিল আর ছিটকিনি যথাস্থানে স্থাপন করেছিলেন।
{3:15} মিস্পার শাসক কলহোষির পুত্র শল্লুম ফোয়ারা দ্বার মেরামত করিয়েছিলেন। তিনি তার ছাদ পুনর্নির্মাণ করলেন। দরজাগুলি, খিল আর ছিটকিনি যথাস্থানে স্থাপন করেছিলেন। তিনি দাউদ নগর থেকে যে সিঁড়িগুলি নীচের দিকে নেমে গিয়েছিল সেই পর্যন্ত রাজার উদ্যানের পাশে শীলোহ সরোবরের দ্বার নামে প্রাচীর মেরামত করেছিলেন।
{3:16} তারপরে বেথসূর প্রদেশের অর্ধেক অংশের শাসক, অস্বুকের পুত্র নহিমিয় দাউদের সমাধির বিপরীত দিকে মাটি কেটে তৈরী সরোবর এবং বীরদের গৃহ পর্যন্ত মেরামত করেছিলেন।
{3:17} তাঁর পরে বানির পুত্র রহূমের অধীনে লেবীয়েরা মেরামতির কাজ করেছিল। তার পাশেই কিয়ীলা প্রদেশের অর্ধেক অংশের শাসক হশবিয় নিজের অংশ মেরামত করেছিলেন।
{3:18} তাঁর পাশেই কিয়ীলা প্রদেশের অন্য অংশের শাসক, হেনাদদের পুত্র ববয় মেরামত করেছিলেন।
{3:19} তাঁর পরে মিস্পার শাসক যেশূয়ের পুত্র এসর অস্ত্রাগারে উঠবার সামনের দিকের কোণ পর্যন্ত আংশ মেরামত করেছিলেন।
{3:20} তাঁর পরে সব্বয়ের পুত্র বারূক অতি উৎসাহের সঙ্গে সেই কোণ থেকে মহাযাজক ইলিয়াশীবের গৃহের দ্বার পর্যন্ত একটি অংশ মেরামত করেছিলেন।
{3:21} তাঁর পরে হক্কোসের পৌত্র এবং উরিয়ের পুত্র মরেমথ ইলিয়াসর গৃহের প্রবেশ পথ থেকে প্রাচীরের শেষ পর্যন্ত মেরামত করেছিলেন।
{3:22} তারপরে জেরুশালেমের চারপাশের প্রদেশের যাজকেরা মেরামতের কাজ করেছিলেন।
{3:23} তাঁদের পরে বিন্যামীন আর হশূব তাঁদের নিজের নিজের গৃহের সামনের অংশ মেরামত করেছিলেন। তাঁদের পরে অননিয়ের পৌত্র আর মাসেয়র পুত্র অসরিয় তাঁর গৃহের পাশের অংশ মেরামত করেছিলেন।
{3:24} তারপরে হেনাদদের পুত্র বিন্নুয়ী অসরিয়ের গৃহ থেকে প্রাচীরের কোণ পর্যন্ত অন্য একটি অংশ মেরামত করেছিলেন।
{3:25} উষয়ের পুত্র পালল কোণের দিকের বিপরীতে রক্ষীদের গৃহের প্রাঙ্গণের কাছে উপরের প্রাসাদের বাইরে দুর্গ পর্যন্ত মেরামত করেছিলেন। তাঁর পরে পারোশের পুত্র পদায়
{3:26} আর ওফলে পাহাড়ের উপরে বসবাসকারী মন্দিরের ভৃত্যেরা, পূর্বদিকে প্রাসাদের অন্যান্য নির্মাতারা জলদ্বারের বিপরীত দিকের একটি অংশ মেরামত করেছিলেন।
{3:27} তারপর তেকােয়ার লোকেরা বাইরের দিকে বৃহৎ দুর্গ থেকে ওফলের প্রাচীর পর্যন্ত আরও অংশ মেরামত করেন।
{3:28} অশ্বদ্বারের উপর পুরোহিতেরা নিজের নিজের বাড়ির সামনে যে প্রাচীর ছিল তা মেরামত করেছিলেন।
{3:29} তাঁদের পরে ইম্মেরের পুত্র সাদোক নিজের গৃহের ও তাঁর গৃহের বিপরীত দিকের অংশ মেরামত করেছিলেন। তারপরে পূর্বদিকের অংশ দ্বারপাল খনিয়ের পুত্র শমরিয় মেরামত করেছিলেন।
{3:30} তাঁর পরে শেলিমিয়ের পুত্র হনানিয় আর সালফের ষষ্ঠ পুত্র হানুন আর একটি অংশ মেরামত করেছিলেন। তাঁদের পর বেরিখিয়ের পুত্র মশুল্লম তাঁর বাসগৃহের বিপরীত দিক মেরামত করেছিলেন।
{3:31} তাঁর পরে মল্কীয় নামে স্বর্ণকারদের মধ্যে একজন পরিদর্শনের দ্বারের বিপরীত দিকে মন্দিরের ভৃত্যদের আর বণিকদের গৃহ পর্যন্ত এবং কোণের উপরের দিকে কক্ষ পর্যন্ত মেরামত করেছিলেন।
{3:32} আর কোণের উপরের দিকে কক্ষ ও মেষদ্বারের মধ্যবর্তী অংশ স্বর্ণকাররা এবং বণিকেরা মেরামত করেছিলেন।
{i4:1} পুনর্নির্মাণের বিরোধিতা এবং তাঁর প্রতিকার
{4:1} সনবল্লট যখন শুনলেন যে আমরা প্রাচীর মেরামত করছি তখন তিনি অত্যন্ত ক্রুদ্ধ ও উত্তেজিত হলেন। তিনি ইহুদীদের বিদ্রূপ করলেন
{4:2} এবং তাঁর সহযোগীদের আর শমরীয় সেনাবাহিনীর উপস্থিতিতে বললেন, ঐ অতি দুর্বল এবং হীনবল ইহুদীরা কি করছে? তারা কি ভেবেছে তাদের প্রাচীর পুনরুদ্ধার করতে পারবে? তারা কি বলি উৎসর্গ করার আশা করে? তারা কি একদিনের মধ্যে কাজ শেষ করতে পারবে? ধ্বংসস্তূপ থেকে কি অগ্নিদগ্ধ প্রস্তুরগুলি উদ্ধার করে তাতে প্রাণ সঞ্চার করবে?
{4:3} তখন আম্মোননিবাসী টোবিয়, যে তাঁর পাশে ছিল, সে বলল, তারা যা নির্মাণ করছে তাতে একটি শৃগাল উঠলেও ভেঙ্গে পড়বে। আমি তখন প্রার্থনা করলাম,
{4:4} হে আমাদের ঈশ্বর, আমাদের প্রার্থনা শোন, তারা আমাদের যে অপমান করছে তা তাদের উপর ফিরিয়ে দাও। লুঠের বস্তুর মত তাদের বন্ধনদশায় বিদেশে নির্বাসনে পাঠিয়ে দাও।
{4:5} তুমি তাদের অপরাধ ক্ষমা করো না, তাদের পাপ মুছে দিও না কারণ তারা নির্মাণকারীদের অপমান ও উপহাস করেছে।
{4:6} তারপর আমরা সমগ্র প্রাচীরের উচ্চতার অর্ধেক পর্যন্ত পুনরায় নির্মাণ করলাম কারণ লোকেরা প্রাণ দিয়ে কাজ করেছিল।
{4:7} কিন্তু টোবিয়, সনবল্লট, আরব দেশের লোকেরা, আম্মোনীরা আর অসদোদের লোকেরা যখন শুনল যে জেরুশালেমের প্রাচীরগুলি মেরামতের কাজ এগিয়ে চলেছে আর প্রাচীরের ফাঁকগুলি বন্ধ করা হয়েছে তখন তারা খুব রেগে গেল।
{4:8} তারা সবাই এসে জেরুশালেমের বিরুদ্ধে যুদ্ধ ও গোলমাল সৃষ্টি করার ষড়যন্ত্র করল।
{4:9} তখন আমরা আমাদের ঈশ্বরের কাছে প্রার্থনা করলাম এবং দিনরাতের জন্য প্রহরী নিযুক্ত করলাম।
{4:10} ইতিমধ্যে যিহুদীয়ার লোকেরা বলতে লাগল, ভার বয়ে বয়ে আমরা বড় ক্লান্ত। জঞ্জাল জমেছে অনেক। কি করে আমরা প্রাচীর গাঁথব?
{4:11} আমাদের শত্রুরাও বলতে লাগল, দেখবার বা বুঝবার আগেই আমরা একেবারে তাদের মধ্যে গিয়ে ঝাঁপিয়ে পড়ব, তাদের মেরে ফেলব আর থামিয়ে দেব তাদের কাজ।
{4:12} তখন যে ইহুদীরা তাদের কাছাকাছি বাস করত, তারা বার বার এসে আমাদের সতর্ক করে বলল, তোমরা যে দিকেই যাও না কেন তারা তোমাদের আক্রমণ করবে।
{4:13} তাই আমি প্রাচীরের পিছন দিকে অসমাপ্ত অংশগুলিতে গোষ্ঠী অনুসারে কিছু লোককে তাদের তরবারি, বর্শা এবং তীরধনুকে সুসজ্জিত করে মোতায়ের করলাম।
{4:14} সব ব্যবস্থা পরিদর্শন করার পর আমি দাঁড়িয়ে উঠে সম্ভ্রান্ত ব্যক্তিদের, সরকারী কর্মচারীদের এবং অবশিষ্ট সকলকে বললাম, শত্রুদের ভয় করো না। মহান ও ভয়ঙ্কর পরমেশ্বরকে স্মরণ কর আর তোমাদের ভাই, ছেলে, মেয়ে, স্ত্রী ও তোমাদের গৃহের জন্য যুদ্ধ কর।
{4:15} যখন আমাদের শত্রুরা শুনতে পেল যে আমরা তাদের চক্রান্তের কথা জানতে পেরেছি তখন উপলব্ধি করল যে ঈশ্বর তা ব্যর্থ করেছেন। আমরা তখন প্রত্যেকে আমাদের নিজের নিজের কাজে প্রাচীরের কাছে ফিরে গেলাম।
{4:16} সেই দিন থেকে আমাদের লোকেদের মধ্যে অর্ধেক লোক কাজ করত, অপর অর্ধেক লোক বর্শা, ঢাল, তীরধনুক আর আত্মরক্ষার অস্ত্রশস্ত্রে সজ্জিত হয়ে পাহারা দিত। যিহুদীয়ার যে সমস্ত লোক প্রাচীর নির্মাণের কাজে নিযুক্ত ছিল, সৈন্যাধ্যক্ষেরা তাদের কাজের তদারকি করছিল।
{4:17} যারা উপকরণ বা মালমশলা বয়ে নিয়ে যাচ্ছিল তারা এক হাতে কাজ করছিল, অন্য হাতে অস্ত্র ধারণ করেছিল।
{4:18} আর যারা প্রাচীর গাঁথছিল তারা প্রত্যেকে কাজ করবার সময়ে তাদের কোমরে তরবারি ধারণ করে থাকত। কিন্তু যে লোকটি তুরী বাজাত সে আমার কাছে থাকত।
{4:19} তারপর আমি সম্ভ্রান্ত ব্যক্তিদের, সরকারী কর্মচারীদের আর অবশিষ্ট লোকদের বললাম, কাজটি বিস্তীর্ণ এলাকা জুড়ে চলছে, আর আমরা দূর দূরে ছড়িয়ে আছি।
{4:20} তাই যখন তোমরা তুরীর আওয়াজ শুনবে তখন এখানে এসে আমাদের সঙ্গে যোগ দেবে। আমাদের ঈশ্বর আমাদের হয়ে যুদ্ধ করবেন।
{4:21} এইভাবে আমরা কাজ চালিয়ে যেতে লাগলাম। ভোরের প্রথম আলো ফুটবার সময় থেকে সন্ধ্যা তারা দেখা দেওয়া পর্যন্ত অর্ধেক লোক বর্শা ধারণ করে পাহারায় থাকত ও বাকী অর্ধেক লোক সেই সময় কাজ করত।
{4:22} সেই সময় আমি লোকদের বলেছিলাম, রাতে প্রত্যেকটি লোক আর তার সাহায্যকারী জেরুশালেমের ভিতরে থাকবে যেন তারা রাতে আমাদের প্রহরীরূপে আর দিনে শ্রমিক হিসাবে কাজ করতে পারে।
{4:23} আমি আমার ভ্রাতৃগণ বা আমার লোকেরা বা প্রহরীরা যারা আমার সঙ্গে ছিল — আমরা কেউই পোশাক খুলতাম না, প্রত্যেকে সর্বদা অস্ত্রধারণ করে থাকতাম।
{i5:1} দরিদ্রদের শোষণ ও তার প্রতিবিধান
{5:1} কিছুদিন পরে স্ত্রী-পুরুষ নির্বিশেষে বহু লোক তাদের ইহুদী ভাইদের বিরুদ্ধে সোরগোল তুলেছিল।
{5:2} কেউ কেউ বলল, আমরা আমাদের পরিবারে পুত্রকন্যা নিয়ে সংখ্যায় অনেক, খেয়েপরে বেঁচে থাকার জন্য আমাদের শস্য দরকার।
{5:3} অন্যরা বলল, দুর্ভিক্ষের সময় শস্য পাওয়ার জন্য আমরা আমাদের শস্যের ক্ষেত, আঙুরের ক্ষেত, আমাদের ঘরবাড়ী সব বন্ধক রেখেছি।
{5:4} আবার আরও কিছু লোক বলল, রাজাকে চাষের জমি আর আঙুরের ক্ষেতের খাজনা দেবার জন্য আমাদের টাকা ধার করতে হয়েছে।
{5:5} যদিও আমরা একই জাতি বা বংশের মানুষ, আমাদের সন্তানেরা তাদের সন্তানেরই মত কিন্তু তা সত্ত্বেও আমাদের পুত্রকন্যাদের ক্রীতদাসের কাজ করতে হচ্ছে। আমাদের কিছু মেয়ে ইতিমধ্যেই ক্রীতদাসী হয়ে গেছে, কিন্তু আমরা অসহায় কারণ আমাদের শস্যের ক্ষেত আর আঙুরের ক্ষেত অন্যেরা অধিকার করে নিয়েছে।
{5:6} আমি যখন তাদের সোরগোল আর এই অভিযোগগুলি শুনলাম তখন খুব রেগে গেলাম।
{5:7} আমি মনে মনে সেগুলির বিষয় চিন্তা করলাম, তারপর সম্ভ্রান্ত ব্যক্তিদের এবং সরকারী কর্মচারীদের অভিযুক্ত করলাম। আমি তাদের বললাম, তোমরা তোমাদের দেশবাসীদের কাছ থেকে জোর করে অবৈধ সুদ আদায় করছ। তাই তাদের বিরুদ্ধে ব্যবস্থা নেবার জন্য একটি বড় সভা আহ্বান করে সকলকে বললাম,
{5:8} আমাদের যে ইহুদী ভাইদের অন্যজাতির কাছে বিক্রী করে দেওয়া হয়েছিল সেই ইহুদী ভাইদের আমরা আবার যতদূর সম্ভব মুক্তিপণ দিয়ে ফিরিয়ে এনেছি। তোমরা কি আবার তাদের বিক্রী করবে? আবার তারা আমাদেরই কাছে বিক্রী হবে? তারা নীরব হয়ে রইল কারণ তাদের উত্তর দেবার কিছু ছিল না।
{5:9} আমি আরও বললাম, তোমরা যা করছ তা ঠিক নয়। আমাদের বিদেশী শত্রুদের সমালোচনা এড়াবার জন্য তোমাদের কি আমাদের ঈশ্বরকে ভয় করে চলা উচিত নয়?
{5:10} আমি, আমার ভাইয়েরা এবং আমার লোকেরা সকলে লোকদের অর্থ এবং শস্য ধার দিচ্ছ। কিন্তু এই অন্যায়ভাবে সুদ আদায় বন্ধ করতে হবে।
{5:11} তাদের জমি, দ্রাক্ষাক্ষেত, জলপাইকুঞ্জ এবং গৃহগুলি এখনই ফেরৎ দাও, তোমরা যে শতকরা এক অংশ অর্থ, শস্য, নূতন সুরা আর তেল সুদ হিসাবে নিয়েছ তাও ফেরৎ দিতে হবে।
{5:12} তারা বলল, আমরা সব ফেরৎ দেব এবং আমরা তাদের কাছে আর কিছু দাবী করব না। আপনি যা বলছেন আমরা সেইমত কাজই করব। তখন আমি পুরোহিতদের ডেকে পাঠালাম আর সব সম্ভ্রান্ত ব্যক্তি আর সরকারী কর্মচারীরা যে প্রতিজ্ঞা করেছিল, তা পূর্ণ করার শপথ গ্রহণ করালাম
{5:13} আমি আমার কাপড়ের ভাঁজগুলি ঝাড়লাম আর বললাম, যেসব লোক তাদের প্রতিজ্ঞা রক্ষা করবে না ঈশ্বর যেন এইভাবে তাদের সম্পত্তি ও গৃহ থেকে তাদের ঝেড়ে বার করে দেন। এই ধরণের মানুষকে যেন এমনিভাবে ঝাড়া হয় এবং সে যেন নিঃস্ব হয়ে যায়। এতে সমবেত সকলে তথাস্তু বলল এবং পরমেশ্বরের প্রশংসা করল আর নিজেদের প্রতিজ্ঞা রক্ষা করল।
{5:14} রাজা অর্তক্ষস্তের রাজত্বের বিশ বছরে আমি যখন যিহুদীয়াদেশে তাদের শাসক নিযুক্ত হলাম এবং তাঁর রাজত্বের বত্রিশ বছর পর্যন্ত অর্থাৎ শেষ বারো বছর শাসকের জন্য যে খাদ্য নির্দিষ্ট ছিল তা আমি বা আমার স্বজনেরা কেউ গ্রহণ করিনি।
{5:15} কিন্তু আমার পূর্ববর্তী শাসকেরা লোকদের কাছ থেকে তাঁদের জন্য নির্দিষ্ট খাদ্য এবং পানীয় ছাড়াও চল্লিশ শেকেল রূপো নিয়ে তাদের উপর ভারী বোঝা চাপিয়ে ছিলেন। তাঁদের সহকারীরাও লোকদের উপর প্রভুত্ব চালাত। কিন্তু ঈশ্বরের প্রতি ভক্তিবশতঃ আমি ঐভাবে আচরণ করিনি।
{5:16} তার পরিবর্তে আমি এই প্রাচীরের কাজে নিজেকে নিযুক্ত করেছিলাম। আমার সমস্ত লোকেরা সেখানে তাদের কাজের জন্য সমবেত হয়েছিল। আমরা কারও কোন জমি দখল করিনি।
{5:17} আরও বলা যায় যে একশত পঞ্চাশ জল ইহুদী এবং সরকারী কর্মচারী আর আশেপাশের জাতির মধ্যে থেকে যাঁরা আমাদের কাছে আসতেন তাঁরা সকলে আমার সঙ্গে আহার করতেন।
{5:18} প্রতিদিন একটি বলদ, ছয়টি বাছাই করা ভেড়া এবং কিছু পাখি আমাদের জন্য রান্না করা হত আর প্রতি দশ দিনে বিভিন্ন রকমের সুরা সরবরাহ করা হত। এত সব সত্ত্বেও শাসকের জন্য নির্দিষ্ট কোন ভাতা আমি কখনও দাবী করিনি কারণ দাবীগুলি লোকেদের পক্ষে অত্যন্ত ভারী বোঝাস্বরূপ হত।
{5:19} হে আমার ঈশ্বর, আমি এই লোকদের জন্য যা করেছি তার জন্য অনুগ্রহ করে আমাকে স্মরণে রেখ।
{i6:1} নহিমিয়ের বিরুদ্ধে চক্রান্ত
{6:1} যখন সনবল্লট, টোবিয়, আরবীয় গেশম আর আমাদের অন্য সব শত্রুরা জানতে পারল যে আমি প্রচীর পুনরায় নির্মাণ করেছি, তাতে আর কোন ফাঁক অবশিষ্ট নেই,
{6:2} তখন সনবল্লট আর গেশম আমার কাছে এই বার্তা পাঠাল, আসুন আমরা ওনোর সমতলভূমিতে কোন একটি গ্রামে একসঙ্গে মিলিত হই। অবশ্য তখনও সিংহদ্বারের কপাটগুলি লাগান হয়নি। কিন্তু তারা আমার ক্ষতি করার ষড়যন্ত্র করছিল।
{6:3} তাই আমি তাদের কাছে দূতের মারফৎ বলে পাঠালাম, আমি একটি বিরাট পরিকল্পনা নিয়ে কাজ করছি, তাই তোমাদের কাছে নেমে যেতে পারছি না। আমি কাজ ছেড়ে তোমাদের কাছে নীচে নেমে গেলে কাজ বন্ধ হয়ে যাবে।
{6:4} চারবার তারা একই কথা আমার কাছে বলে পাঠাল আর প্রত্যেকবার আমি একই উত্তর দিলাম।
{6:5} তারপর পঞ্চমবার সনবল্লট তার সহকারীকে একই বার্তা দিয়ে আমার কাছে পাঠাল। তার হাতে একটি খোলা চিঠি ছিল।
{6:6} তাতে লেখা ছিল: জাতিবৃন্দের মধ্যে এই কথা প্রচারিত হচ্ছে আর গেশম বলছে যে এ কথা সত্য যে আপনি আর ইহুদীরা বিদ্রোহ করার ষড়যন্ত্র করছেন, সেইজন্য আপনারা প্রাচীর নির্মাণ করছেন। উপরন্তু এই সব সংবাদ অনুযায়ী
{6:7} আপনি তাদের রাজা হতে চলেছেন, এমনকি জেরুশালেমে আপনার বিষয়ে এই কথা ঘোষণা করার জন্য আপনি প্রবক্তাদের নিযুক্ত করেছেন। যিহুদীয়াদেশে একজন রাজা আছেন। এই খবর অবশ্যই রাজার কাছে পৌঁছাবে। তাই, আসুন আমরা একসঙ্গে পরামর্শ করি।
{6:8} আমি তাকে এই উত্তর পাঠালাম, তুমি যা বলছ তেমন কিছুই হচ্ছে ন। তুমি তোমার মস্তিষ্ক থেকে এই সব রচনা করেছ।
{6:9} তারা সবাই এইভাবে আমাদের ভয় দেখাবার চেষ্টা করছিল যাতে আমরা দুর্বল হয়ে কাজ বন্ধ করে দিই।কিন্তু আমি প্রার্থনা করলাম, হে ঈশ্বর আমাকে শক্তি দাও।
{6:10} একদিন আমি মহেটবেলের পৌত্র দলায়ের পুত্র শমরিয়ের বাড়ি গেলাম। তিনি বাড়ি থেকে বার হতেন না। তিনি বললেন, আসুন, আমরা মন্দিরের ভিতরে ঈশ্বরের পবিত্রস্থানে মিলিত হই এবং মন্দিরের দ্বারগুলি বন্ধ করে দিই কারণ লোকেরা আপনাকে হত্যা করতে আসছে, রাতের বেলাতেই তারা আসবে।
{6:11} কিন্তু আমি বললাম, আমার মত একজন মানুষের পক্ষে পালিয়ে যাওয়া কি শোভা পায়? কিম্বা আমার মত একজনের পক্ষে নিজের প্রাণ বাঁচাবার জন্য মন্দিরে গিয়ে আশ্রয় নেওয়া কি উচিত হবে? আমি যাব না।
{6:12} আমি বুঝতে পেরেছিলাম যে সে ঈশ্বরপ্রেরিত ব্যক্তি নয়। কিন্তু টোবিয় আর সনবল্লট তাকে ঘুষ দিয়েছিল যাতে সে আমাকে এই কথা বলে।
{6:13} আমাকে ভয় দেখাবার জন্য তাকে ভাড়া করা হয়েছিল যেন আমি এই পাপ কাজ করি। তাহলে তারা আমাকে অপদস্থ করে আমার দুর্নাম রটাতে পারবে।
{6:14} তখন আমি প্রার্থনা করলাম, হে আমার ঈশ্বর, টোবিয় আর সনবল্লট যা করেছে তার জন্য তাদের স্মরণ কর। সেই নোয়াদিয়া মহিলা নবী এবং অন্য সব প্রবক্তা, যারা আমাকে ভীতি প্রদর্শন করছে তাদেরও স্মরণ করো।
{i6:15} প্রাচীর নির্মাণের সমাপ্তি
{6:15} ইলূল মাসের পঁচিশ তারিখে অর্থাৎ মোট বাহান্ন দিনে প্রাচীর নির্মাণের কাজ শেষ হল।
{6:16} আমাদের চারিপাশের জাতিবৃন্দের মধ্যে যারা শত্রু ছিল, এই খবর পেয়ে তারা বুঝল যে এই কাজ স্বয়ং ঈশ্বরের সহায়তায় সম্পন্ন হয়েছে। ফলে তারা ভীত হল ও আত্মবিশ্বাস হারাল।
{6:17} সেই সময়ে যিহুদীয়ায় উচ্চপদস্থ ব্যক্তিবর্গ ও টোবিয়ের মধ্যে চিঠিপত্রের আদানপ্রদান চলছিল।
{6:18} কারণ যিহুদীয়াতে অনেকে তাঁর কাছে প্রতিজ্ঞাবদ্ধ ছিল যেহেতু তিনি আরহের পুত্র শখনিয়ের জামাতা ছিলেন এবং তাঁর পুত্র যিহোহানন বেরিখিয়ের পুত্র মশুল্লমের কন্যাকে বিবাহ করেছিলেন।
{6:19} উপরন্তু তারা তার সৎকাজগুলির বিষয় আমাকে এসে বলত আর আমি যা বলতাম সেই সব কথা তাঁর কাছে গিয়ে বলত। আর টোবিয় আমাকে ভয় দেখিয়ে চিঠি লিখত।
{7:1} প্রাচীর পুনর্নির্নিত হবার পরে এবং তার দ্বারগুলি যথাস্থানে স্থাপন করা হলে আমি দ্বাররক্ষক, গায়ক এবং লেবীয়দের নিযুক্ত করলাম।
{7:2} আমি আমার ভাই হনানিকে এবং দুর্গের রক্ষক হনানিয়কে জেরুশালেমের প্রশাসক নিযুক্ত করলাম কারণ সে অন্য সকলের চেয়ে অধিক বিশ্বাসযোগ্য এবং ঈশ্বরভক্ত ছিল।
{7:3} আমি তাদের বললাম, সকাল না হওয়া পর্যন্ত জেরুশালেমের কোন দ্বার খোলা হবে না। সূর্যাস্তের পরে দ্বাররক্ষকদের ছুটি হলে দ্বারগুলি যেন ভাল করে খিল দিয়ে বন্ধ করা হয়। তাদের আমি আরও বলেছিলাম যে, যারা জেরুশালেমের মধ্যে বাস করে তাদেরই মধ্যে থেকে যেন দ্বার রক্ষীদের নিয়োগ করা হয়। এদের মধে কিছু লোককে কতকগুলি নির্দিষ্ট স্থানে যেন নিউক্ত করা হয় ও বাকী লোকদের তাদের নিজের বাড়ির এলাকার পাহারায় মোতায়েন করা হয়।
{i7:4} প্রত্যাগত নির্বাসিতদের তালিকা ( ইষ্রা 2:1-70 )
{7:4} নগরটি আকারে বেশ বড় এব প্রশস্ত হলেও তার মধ্যে খুব কম লোকের বাস ছিল এবং তখন বাড়িও বেশি তৈরী হয়নি।
{7:5} তাই ঈশ্বর উচ্চপদস্থ লোকদের, সরকারী কর্মচারীদের এবং সাধারণ লোকদের পরিবার অনুযায়ী তালিকাভুক্ত করার জন্য সমবেত করার প্রেরণা আমাকে দিলেন। যারা প্রথমে পিরে এসেছিল আমি তাদের বংশানুক্রমিক নথি পেয়েছিলাম। তাতে আমি এই কথাগুলি পেয়েছিলাম।
{7:6} এই লোকগুলিকে ব্যাবিলনের রাজা নেবুকাডনেজার বন্দী করে নিয়ে গিয়েছিলেন। তারা পরে নিজেদের শহর জেরুশালেম এবং যিহুদীয়াতে ফিরে এসেছিল।
{7:7} এদের নেতা ছিলেন সরুব্বাবিল, যেশূয়, নহিমিয়, অসরিয়, রয়মিয়া, নহমানি, মর্দখয়, বিলশন, মিস্পরৎ, বিগবয়, নহূম ও বানা।ইসরায়েলের লোকদের তালিকা — এরা বিভিন্ন গোষ্ঠীর বংশধর ছিল:
{7:8} পারোশের বংশধর 2172
{7:9} শফটিয়ের বংশধর 372
{7:10} আরোহের বংশধর 652
{7:11} যেশূয় ও যোয়াবের বংশধরদের মধ্যে পহৎমোয়াবের বংশধর 2818
{7:12} এলমের বংশধর 1254
{7:13} সত্তুর বংশধর 845
{7:14} সক্কেয়ের বংশধর 760
{7:15} বিন্নুইর বংশধর 648
{7:16} বেরয়ের বংশধর 628
{7:17} অসগদের বংশধর 2322
{7:18} অদোনীকামের বংশধর 667
{7:19} বিগবয়ের বংশধর 2067
{7:20} আদীনের বংশধর 655
{7:21} যিহিস্কিয়ের বংশজাত আটেরের বংশধর 98
{7:22} হশুমের বংশধর 328
{7:23} বেৎসয়ের বংশধর 324
{7:24} হারীফের বংশধর 112
{7:25} গিবিয়োনের বংশধর 95
{7:26} বেথলেহেম ও নটোফার লোক 188
{7:27} অনাথোতের লোক 128
{7:28} বেথ-অস্মাবতের লোক 42
{7:29} কিরীয়াৎ-যিয়ারীম, কফীরা ও বেরোতের লােক 743
{7:30} রামা ও গেবার লেআআক 621
{7:31} মিকমসের লোক 122
{7:32} বেথেল ও অয়ের লোক 123
{7:33} অন্য নবোর লোক 52
{7:34} অন্য এলমের বংশধর 1254
{7:35} হারীমের বংশর 320
{7:36} যিরিহোর বংশধর 345
{7:37} লোদ, হাদীদ ও ওনোর বংশধর 721
{7:38} সনায়ার বংশধর 3930
{7:39} যাজকেরা বা পুরোহিতেরা যেশূয়ের বংশের যিদদিয়ের বংশধর 973
{7:40} ইম্মেরের বংশধর 1052
{7:41} পশ্হূরের বংশধর 1247
{7:42} হারীমের বংশধর 1017
{7:43} লেবীয়েরা — হোদভিয়ের বংশধর কদমিয়েলের বংশধর যেশূয়ের বংশধর 74
{7:44} গায়কেরা — আসফের বংশধর 148
{7:45} দ্বাররক্ষকেরা–শল্লুম, আটের, টলমোন, অক্কুর, হটিটা ও শোবয়ের বংশধর 138
{7:46} মন্দিরের ভৃত্যেরা — সীহের বংশধর, হসুফার বংশধর, টব্বায়োতের বংশধর
{7:47} কেরোসের বংশধর, সীয়ের বংশধর, পাদোনের বংশধর
{7:48} লবানা, হগাব, শলময়ের বংশধর,
{7:49} হানোন, গিদ্দেল, গহবের বংশদরেরা,
{7:50} রায়া, রৎসীন, নকোদের বংশধরেরা,
{7:51} গসম, ঊষ, পাসেহের বংশধরেরা।
{7:52} বেষয়, মিয়ূনীম, নফূষষীমের বংশধরেরা
{7:53} বকবুক, হকুফা, হর্হুরের বংশধরেরা
{7:54} বসলীত, মহীদা, হর্ষার বংশধরেরা
{7:55} বর্কোস, সীষরা, তেমহোর বংশধরেরা
{7:56} নৎসীহ, হটীফার বংশধরেরা।
{7:57} শলোমনের ভৃত্যদের বংশধরেরা সংখ্যায় 392 জন ছিল।
{7:58} জালা, দকোন, গিদ্দেল
{7:59} শফটিয়, হটিল, পোখেরৎ-হৎসবায়ীম ও আমোনের বংশধরেরা
{7:60} উপাসনাগৃহের ভৃত্য এবং শলোমনের ভৃত্যদের বংশধরেরা
{7:61} তেলমেলহ, তেলহর্শা, করূব, আদন ও ইম্মের — এই সব শহর থেকে এসেছিলল কিন্তু তারা যে ইসরায়েল জাতির বংশধর তার প্রমাণ দিতে পারেনি।
{7:62} দলায়, টােবিয় নকোদের বংশধরেরা 642 জল ছিল।
{7:63} পুরোহিতদের মধ্যে থেকে হবায়, হক্কোস, বর্সিল্লয়, যিনি গিলিয়দবংশীয় বর্সিললয়ের এক কন্যাকে বিবাহ করে তাদের বংশের নামে খ্যাত হয়েছিলেন, তাঁদের বংশধরেরা।
{7:64} তাঁদের বংশসংক্রান্ত নথিপত্র খুঁজে পায়নি তাই অশুচি বলে তাঁদের পৌরোহিত্য থেকে বাদ দেওয়া হয়েছিল।
{7:65} সেইজন্য শাসনকর্তা আদেশ দিলেন উরীম ও তুম্মীম ব্যবহারের উপযুক্ত অধিকারী একজন পুরোহিত নিযুক্ত না হওয়া পর্যন্ত তারা কোন পবিত্র খাদ্যবস্তু গ্রহণ করতে পারবে না।
{7:66} তাদের 7,337 জন পরিচারক ও পরিচারিকা ছাড়অও
{7:67} সমগ্র সম্প্রদায়ের সংখ্যা ছিল, 42,360 এবং তাদের 245 জন গায়ক ও গায়িকা ছিল
{7:68} তাদের 736টি অশ্ব 245 অশ্বতর
{7:69} 435টি উট আর 6720 720টি গর্দভ ছিল। 42,360 এবং তাদের 254 জন গায়ক ও গায়িয়া ছিল।
{7:70} মন্দির সংস্কারের কাজে বহুলোক দানসামগ্রী উৎসর্গ করেছিল। শাসনকর্তারা অর্থভাণ্ডারে 1000 স্বর্ণমুদ্রা, উপাসনার কাজে ব্যবহারের জন্য 50টি গামলা ও পুরোহিতদের 530টি পোশাক দান করেছিলেন।
{7:71} কোন কোন গোষ্ঠীপতি দান করেছিলেন 20000 স্বর্গমুদ্রা 2200 রৌপ্যমুদ্রা।
{7:72} বাকী লোকেরা দিয়েছিল 20,000 স্বর্ণমুদ্রা, 2000 রৌপ্যমুদ্রা এবং পুরেহিতদের জন্য 67টি বস্ত্র।
{7:73} পুরোহিতেরা, লেবীয়েরা, দ্বাররক্ষকেরা, গায়কেরা এবং কিছু সংখ্যক লোকসহ উপাসনাগৃহের ভৃত্যেরা ও ইসরায়েল বংশীয় বাকী লোকেরা নিজেদের শহরে বসতি স্থাপন করেছিল।
{i8:1} জনসাধারণের কাছে ইষার বিধানপাঠ
{8:1} সপ্তম মাসে ইসরায়েলীরা সকলে নিজের নিজের শহরে স্থায়ীভাবে বসবাস করতে আরম্ভ করে। মাসের প্রথমেই তারা জেরুশালেম নগরীর জলদ্বারের কাছের চত্বরে এক সভায় মিলিত হয়েছিল। প্রভু পরমেশ্বর ইসরায়েলের জন্য যে বিধান দিয়েছিলেন মোশির সেই বিধিসমূহের বইটি তারা অধ্যাপক ইষাকে আনতে অনুরোধ করে।
{8:2} সেই অনুরোধ অনুযায়ী সপ্তম মাসের প্রথম দিনে পুরোহিত ইষা এই সমাবেশের সামনে বিধান শাস্ত্র উপস্থিত করলেন। এই সমাবেশে ছিল নরনারী ও সমস্ত বোধশক্তি সম্পন্ন মানুষ।
{8:3} তিনি জলদ্বারের সামনের চত্বরে দাঁড়িয়ে নরনারী ও বোধশক্তিসম্পন্ন লোকদের কাছে ভোরবেলা থেকে দুপুর পর্যন্ত উচ্চস্বরে বিধানশাস্ত্র পাঠ করলেন। সমস্ত লোক মনোযোগ দিয়ে বিধানশাস্ত্রের পাঠ শুনল।
{8:4} অধ্যাপক ইষা সেই উপলক্ষে তৈরী একটি কাঠের উঁচু মঞ্চে দাঁড়িয়েছিলেন। তাঁর ডান দিকে মত্তিথিয়, শেমা, অনায়, উরিয়, হিল্কিয় আর মাসেয় এবং তার বাম দিকে পদায়, মীশায়েল মল্কিয়, হশুম, হশবদ্দানা, সখরিয় ও মশুল্লম দাঁড়িয়েছিলেন।
{8:5} ইষ্রা সমস্ত লোকের সমনে উঁচু একটি মঞ্চে গিয়এ দাঁড়ালেন। সকলের দৃষ্টি তাঁর দিকে নিবদ্ধ হল। তিনি পুস্তকটি খুললেন। সব লোক উঠে দাঁড়াল।
{8:6} ইষ্রা মহান প্রভু পরমেশ্বরের প্রশংসা করলেন আর সব লোক হাত তুলে ‘তথাস্তু’ ‘তথাস্তু’ বলে প্রত্যুত্তর করল। তারপর তারা সাষ্টাঙ্গে প্রণত হয়ে পরমেশ্বরের উপাসনা করল।
{8:7} যেশূয়, বানি, শেরেবিয়, যামীন, অক্কুব, শব্বথয় হোদিয়, মাসেয়, কলীট, অসরিয়, যোষাবদ, হানন, পলায় নামে লেবীয়েরা সেখানে দাঁড়িয়ে থাকা লোকদের কাছে বিধানের অর্থ ব্যাখ্যা করলেন।
{8:8} এইভাবে ঈশ্বরের বিধানের পুস্তক সুস্পষ্টবাবে পাঠের পর অনুবাদ করে তার অর্থ সবাইকে ভালভাবে বুঝিয়ে দিলেন।
{8:9} বিধানের বাণী শুনে লোকেরা কাঁদতে লাগল। তখন শাসক নহিমিয়, পুরোহিত-অধ্যপক ইষ্রা এবং লেবীয়েরা যাঁরা লোকদের শিক্ষা দিচ্ছিলেন, তাদের সকলকে বললেন, এই দিনটি তোমাদের প্রভু পরমেশ্বরের কাছে পবিত্র। তোমরা শোক বা বিলাপ করবে না।
{8:10} নহিমিয় বললেন, তোমরা যাও, উত্তম খাদ্য ও সুমিষ্ট পানীয় উপভোগ কর, আর যারা কিছুই জোগাড় করতে পারেনি তাদের জন্য কিছু খাবার পাঠিয়ে দাও। এই দিনটি আমাদের প্রবু পরমেশ্বরের কাছে পবিত্র, তোমরা দুঃখ করো না কারণ ঈশ্বরের দেওয়া আনন্দই তোমাদের শক্তি।
{8:11} লেবীয়েরা তখন এই বলে লোকদের শান্ত করলেন, তোমরা শান্ত হও, শোক করো না কারণ এই দিনটি পবিত্র।
{8:12} তখন সকলে মহানন্দে ভোজন পান করে উৎসব পালন করার জন্য বাড়িতে ফিরে গেল। যারা কিছু জোগাড় করতে পারেনি তাদেরও খাদ্যের অংশ দিল, কারণ তারা বিধানের অর্থ সম্যকভাবে বুঝতে পেরেছিল।
{8:13} পরের দিন গোষ্ঠীপতিরা পুরোহিত ও লেবীয়দের সঙ্গে বিধানের শিক্ষা গ্রহণের জন্য অধ্যাপক ইষ্রার কাছে গেলেন।
{8:14} তাঁরা দেখলেন মোশির মাধ্যমে পরমেশ্বর যে বিধানের নির্দেশ দিয়েছিলেন তাতে লেখা আছে যে সপ্তম মাসে কুটির উৎসবের সময় ইসরায়েলীরা কুটিরে বাস করবে।
{8:15} তারা এই সব কথা ঘোষণা করবে এবং তাদের সমস্ত নগরে আর জেরুশালেমে এই কথা প্রচার করবে, ‘পার্বত্যদেশে যাও। জলপাই এবং বন্য জলপাইয়ের শাখা সংগ্রহ করে আন, গুলমেদি, খেজুর আর ছায়াময় বৃক্ষের শাখা সংগ্রহ করে এনে যেমন লেখা আছে সেইভাবে কুটির তৈরী কর।’
{8:16} সেইমত লোকেরা বার হয়ে পড়ল এবং ডালপালা নিয়ে এসে নিজেদের বাড়ির ছাতে, ঈশ্বরের উপাসনাগৃহের প্রাঙ্গণে, জলদ্বারের চত্বরে এবং ইফ্রয়িমের দ্বারের কাছে কুটির নির্মাণ করল।
{8:17} সমগ্র সম্প্রদায় যারা নির্বাসন থেকে ফিরে এসেছিল তারা কুটির তৈরী করে সেগুলিতে বাস করল। এতে তাদের খুব আনন্দ হয়েছিল। কারণ নূনের পুত্র যিহোশূয়ের সময় থেকে সেইদিন পর্যন্ত ইসরায়েলীরা এইভাবে কোনদিন উৎসব পালন করেনি।
{8:18} উৎসবের প্রথম দিন থেকে শেষদিন পর্যন্ত প্রতিদিন নিয়মিতভাবে ঈশ্বরের বিধান পুস্তক পাঠ করা হত। সপ্তাহব্যাপী উৎসব পালনের পর বিধি-অনুসারে অষ্টম দিনে মহাসমারোহে সমাপ্তি উৎসব পালিত হয়েছিল।
{i9:1} ইসরায়েলীদের পাপ স্বীকার
{9:1} সেই একই মাসের চব্বিশ তারিখে ইসরায়েলীরা তাদের পাপের জন্য তীব্র অনুশোচনায় উপবাস করে, চটের বস্ত্র পরিধান করে, মাথায় ধূলা মেখে একত্র সমবেত হল।
{9:2} ইসরায়েলকুলের যে সমস্ত লাক বিদেশীদের কাছ থেকে নিজেদের পৃথক করে রেখেছিল, তারা উঠে দাঁড়িয়ে নিজেদের এবং আপন পিতৃপুরুষের পাপ স্বীকার করল।
{9:3} তারা দিনে তিন ঘণ্টা ধরে তাদের প্রভু পরমেশ্বরের বিধানপুস্তক থেকে পাঠ করত, তারপরের তিন ঘণ্টা তারা পাপ স্বীকার ও তাদের প্রভু পরমেশ্বরের আরাধনায় কাটাত।
{9:4} লেবীয়দের জন্য নির্দিষ্ট সোপানে দাঁড়িয়ে যেশূয়, বানি, কদমীয়েল শবনিয়, বুন্নি, শেরেবিয়, বানি ও কেনানি তাদের প্রভু পরমেশ্বরকে উচ্চকণ্ঠে আহ্বান করলেন।
{9:5} যেশূয়, কদমীয়েল, বানি, হশব্নিয়, শেরেবিয়, হোদিয়, শবনিয় ও পথাহিয় নামে লেবীয়রা বললেন, ওঠ, তোমাদের প্রভু পরমেশ্বরের স্তব কর, অনন্তকাল তাঁর বন্দনা কর।
{i9:6} পাপ স্বীকারের প্রার্থনা
{9:6} তখন সমবেত ইসরায়েলী জনতা এই প্রার্থনা নিবেদন করল: হে প্রভু পরমেশ্বর, একমাত্র তুমিই আমাদের প্রভু, তুমিই ঈশ্বর তুমিই সৃষ্টি করেছ গগণমণ্ডল, সৃষ্টি করেছ নক্ষত্র নিচয় অনন্ত আকাশে, সমুদ্র ও সমুদ্রগর্ভে যা কিছু আছে সকলই তোমার সৃষ্টি সবারই মাঝে সঞ্চার করেছ তুমিপ্রাণের স্পন্দন। দিব্যলোক বাহিনী করে তোমারই আরাধনা।
{9:7} তুমিই হে প্রভু পরমেশ্বর মনোনীত করেছিলে অব্রামকে, ব্যবিলনের ঊর দেশ থেকে এনেছিলে তাকে, রেখেছিলে তার নাম অব্রাহাম।
{9:8} তোমার প্রতি তাঁর অচলাভক্তি দেখে তুমি তার সঙ্গে করেছিলে এক সন্ধিচুক্তি। কনানী, হিত্তীয় আর অমোরীদের দেশ, পরিষী, যিবুষী আর গির্গাশীদের দেশ তাঁকে ও তাঁর বংশধরদের তুমি দেবে বলে করেছিলে অঙ্গীকার। সেই চুক্তি তুমি করেছ রক্ষা, তুমি সত্যময়।
{9:9} দেখেছিলে তুমি, আমাদের পূর্বপুরুষেরা মিশরে কি দুঃসহ যাতনা করেছিল ভোগ, সূফ সাগরের তীরে তারা যে কেঁদেছিল তোমার কাছে সাহায্য চেয়ে, তাদের সে কান্নায় সাড়া দিয়েছিলে তুমি।
{9:10} মিশররাজ, রাজপুরুষ আর সারা দেশের মানুষকে স্তম্ভিত করে, তাদের বিরুদ্ধে ঘটিয়েছিলে অলৌকিক ঘটনা কারণ তুমি জানতে তোমার প্রজাদের উপরে তারা করেছে কি নিদারুণ শোষণ-পীড়ন। সেই সময় থেকে তোমার সেই প্রতিষ্ঠিত গৌরব স্থায়ী হয়ে আছে আজও।
{9:11} তোমার প্রজাদের জন্য সাগর হল দ্বিধাবিভক্ত তোমারই আদেশে সাগরের মাঝে শুষ্ক পথ ধরে চলে গেল তারা অপর পারে। তাদের পিছু ধাওয়া করে এসেছিল যারা, নিমজ্জিত হল তারা অতল সাগরে, উত্তাল সমুদ্রে প্রস্তরখণ্ডের মত।
{9:12} মেঘস্তম্ভ হয়ে দিবাকালে তুমি হয়েছ পথের দিশারী, রাত্রিকালে অগ্নিস্তম্ভ হয়ে তুমি হয়েছ তাদের পথের আলো।
{9:13} স্বর্গলোক থেকে তুমি এসেছিলে নেমে সিনাই শৈলে, বলেছিলে কথা তাদের সাথে, দিয়েছিলে অনুশাসন আর ন্যায়ের বিধান।
{9:14} পালন করতে শিখিয়েছিলে সাব্বাথদিন শুচি শুদ্ধভাবে, তোমার পরম ভক্ত মোশির হাত দিয়ে দিয়েছিলে তুমি তোমার বিধান।
{9:15} ক্ষুধায় যখন কাতর হয়েছিল তারা দিয়েছিলে তুমি খাদ্য তাদের স্বর্গলোক থেকে পাষাণের বুক চিরে দিয়েছিলে তুমি তৃষ্ণার জল। যে দেশ তাদের দেবার জন্য করেছিলে অঙ্গীকার তুমি বলেছিলে তাদের, সেই দেশে যা, কর অধিকার।
{9:16} কিন্তু আমাদের পিতৃপুরুষ হয়ে উঠেছিল উদ্ধত অহঙ্কারে, তোমার অনুশাসন করেছিল প্রত্যাখ্যান।
{9:17} তোমার বাধ্য হতে চাইল না তারা, ভুলে গেল তারা যা কিছু করেছিলে তুমি তাদের জন্য, ভুলে গেল তোমার অলৌকিক আশ্চর্য যত কাজ। অহঙ্কারে মত্ত হয়ে মনোনীত করল এক নেতা, যে তাদের ফিরিয়ে নিয়ে যাবে মিশরে ক্রীতদাসের শৃঙ্খল পরাতে আবার। কিন্তু তুমি সেই ক্ষমাবান ঈশ্বর, প্রেমময় তুমি, ক্রোধে ধীরগতি দয়াতে মহান, তুমি তাদের করনি পরিত্যাগ ।
{9:18} তারা গড়েছিল ধাতুময় এক গোবৎস প্রতিমা, বলেছিল, এই দেবতাই তাদের মুক্ত করেছে মিশর থেকে! কী দারুণ অপমান তারা করেছিল তোমায়, হে প্রভু পরমেশ্বর! অনন্ত করুণাময় তুমি, দয়াময় ঈশ্বর!
{9:19} তবুও তুমি তাদের করনি পরিত্যাগ সেই মরুদেশে তোমার করুণার নেই কোন শেষ। নাওনি সরিয়ে তুমি মেঘস্তম্ভ অথবা স্তম্ভ অগ্নির যা তাদের দেখাত পথ দিবসে-নিশীথে।
{9:20} সকল কর্তব্যের দিয়েছিলে নির্দেশ আপন মহত্ত্বে পালন করেছ তাদের ক্ষুধায় মান্না আর তৃষ্ণায় জল দিয়ে।
{9:21} চল্লিশটি বছর ধরে মরুপ্রান্তরে মিটিয়েছ তাদের সকল প্রয়োজন, বস্ত্র তাদের হয়নি কখনও জীর্ণ, পথশ্রমে পদযুগল হয়নি কখনও স্ফীত।
{9:22} তুমি জাতি ও রাজ্যসমূহের উপরে তাদের করেছ বিজয়ী যারা নিজেদের রাজ্যসীমা সুদূরে করেছিল বিস্তার। তারা জয় করেছিল হিষবোণের রাজা সিহোনের দেশ, করেছিল জয় বাশানের রাজা ওগেরও দেশ।
{9:23} আকাশের তারকারাজির মত তুমি তাদের দিয়েছিলে অসংখ্য বংশধর।
{9:24} তারা জয় করেছিল কনানভূমি, কনানবাসীকে তুমি এনে দিয়েছিলে তাদের অধীনে। ইসরায়েলীকে তুমি করেছিলে ক্ষমতাবান যেন তারা প্রভুত্ব করতে পারে কনানবাসী ও তাদের রাজাদের উপর।
{9:25} তোমার প্রজারা অধিকার করেছিল তাদের সুরক্ষিত দুর্গ-নগরী, উর্বরা ভূমি, অধিকার করেছিল ধনসম্পদে ভরা আবাসগুলি, খনিত কূপ, জলপাই বন ও দ্রাক্ষাকুঞ্জ। আহার করত তারা পরম তৃপ্তিভরে, স্বাস্থ্যবানও তারা হয়েছিল, তোমার দেওয়া উৎকৃষ্ট দ্রব্য তারা করেছিল ভোগ।
{9:26} কিন্তু তোমার প্রজারা বিদ্রোহ করল, অবাধ্য হল তোমার। তোমার অনুশাসন পালনে করল অস্বীকার যারা তাদের সাবধানবাণী শুনিয়েছিল, বলেছিল ফিরে আসতে তোমার কাছে, সেই প্রবক্তা নবীদের তারা করেছিল বধ, বার বার তারা তেমায় করেছিল অপমান।
{9:27} তাই তুমি শত্রুদের বিজয়ী করলে তাদের উপর, হল তারা শত্রুর অধীন। নিপীড়নের যন্ত্রণার মাঝে তারা সাহায্যের জন্য ডাকল তোমায়, তুমি সাড়া দিলে স্বর্গলোক থেকে। অপার করুণায় তুমি তাদের জন্য পাঠিয়ে দিলে নেতৃবৃন্দ, যারা এসে উদ্ধার করল তাদের শত্রুর কবল থেকে।
{9:28} শান্তি ফিরে এল। কিন্তু আবার পাপ করল তারা এবং আবার তুমি তাদের শত্রুকবলিত করলে। তথাপি যখনই তারা অনুতপ্ত হয়েছে, বিনতি জানিয়েছে উদ্ধার লাভের জন্য, স্বর্গলোক থেকে তুমি শুনেছ তাদের কান্না, মহাকরুণায় তুমি তাদের করেছ উদ্ধার বারংবার।
{9:29} তুমি তাদের বলেছ পালন করতে তোমার অনুশাসন, কিন্তু মদগর্বে তারা তুচ্ছ করেছে তোমার বিধান। যদিও বিধান পালনের পথই জীবনের পথ, তবুও চরম ঔদ্ধত্যে তারা করেনি পালন তোমার অনুশাসন।
{9:30} বছরের পর বছর অসীম ধৈর্যে তুমি সতর্ক করেছ তাদের, নবীদের দিয়েছ প্রেরণা সাবধান বাণী উচ্চারণে, কিন্তু তোমার প্রজারা ছিল বধির, করেনি কর্ণপাত, তাই তুমি অপর জাতির হাতে তাদের ঘটালে বিপর্যয়।
{9:31} তথাপি তোমার করুণা অপার তুমি তাদের করনি পরিত্যাগ, ধ্বংস করনি তাদের। অনন্ত করুণাময় তুমি, দয়াময় ঈশ্বর।
{9:32} হে ঈশ্বর, আমাদের ঈশ্বর, কত সুমহান তুমি! কী ভয়ঙ্কর, কী অসীম ক্ষমতা তোমার! তুমি রক্ষা করে থাক তোমার চুক্তির শপথ পরম নিষ্ঠাভরে। সে কোন সুদূর অতীতে যেদিন আসিরীয় রাজারা আমাদের উপর করত উৎপীড়ন, সেইদিন থেকে আজও আমরা ভোগ করছি বিষম যন্ত্রণা! আমাদের রাজারা, আমাদের নেতৃবৃন্দ, আমাদের পুরোহিত ও নবীরা আমাদের পূর্বপুরুষ এবং আমাদের জাতির সকলেই ভোগ করছি এই যন্ত্রণা, ভেবে দেখ, হে পরমেশ্বর কি দুঃসহ যাতনা সহ্য করেছি আমরা!
{9:33} আমাদের দণ্ড দিয়ে ন্যায্য কাজই করেছ তুমি আমরা পাপ করলেও তুমি থেকেছ একনিষ্ট
{9:34} আমাদের পূর্বপুরুষেরা, আমাদের রাজারা, নেতৃবৃন্দ এবং পুরোহিতেরা করেনি পালন তোমার বিধান, মানেনি তোমার আনুশাসন, শোনেনি সতর্কবাণী।
{9:35} তোমারই আশিসে ধন্য হয়ে তোমার প্রজাদের উপর রাজত্ব করেছে তারা, তারা বাস করেছে, তোমারই দেওয়া বিস্তৃত উর্বর ভূখণ্ডে কিন্তু পাপের পথ ছেড়ে ফিরে এসে তোমার সেবায় তারা হয়েছে বিমুখ।
{9:36} এই উর্বরা সুফলা ভূমি অন্ন জােগাত আমাদের; এখন তোমারই দেওয়া এই দেশে আমরা হয়েছি ক্রীতদাস।
{9:37} পাপের দণ্ডস্বরূপ যাদের অধীন তুমি করেছ আমাদের, এ ভূমির সমস্ত ফসল যায় তাদেরই অধিকারে। যথেচ্ছ আচরণ তারা করে আমাদের সাথে, আমাদের গবাদি পশুও পড়ে সেই তালিকায় আমরা জর্জরিত চরম দুর্দশায়।
{i9:38} প্রজাদের চুক্তিপত্রে স্বাক্ষর
{9:38} এই সবের পরিপ্রেক্ষিতে আমরা লিখিতভাবে অবশ্য পালনীয় এক চুক্তি করেছি, আমাদের নেতৃবৃন্দ, লেবীয়েরা এবং আমাদের পুরোহিতেরা তাতে তাঁদের শীলমোহরের ছাপ দেবেন।
{10:1} যাঁরা প্রথমে চুক্তিপত্রে শীলমোহর দিয়েছিলেন তাঁদের নাম:
{10:2} হকলিয়ের পুত্র শাসক নহিমিয়,
{10:3} সিদিকীয়, সরায়, অসরিয়, যিরমিয়,
{10:4} পশহূর, অমরিয়, মল্কিয়, হটুশ,
{10:5} শবনিয়, মল্লুক। হারীম, মরেমোৎ,
{10:6} ওবদিয়, দানিয়েল গিন্নথোন, বারাক,
{10:7} মশুল্লম, অবিয়, মিয়ামীন, মাসেয়,
{10:8} বিলগয়, শময়িয়, এঁরা পুরোহতি ছিলেন।
{10:9} লেবীয়দের নাম: অসনিয়ের পুত্র যেশূয়,
{10:10} হেনাদদের পুত্র বিন্নুয়ী, কদমীয়েল, তাদের
{10:11} সহযোগী শবনীয়, হোদিয়, কলীট, পলায়,
{10:12} হানন। মীখা, রহোব, হশবিয়, সক্কুর,
{10:13} শেরেবিয়, শবনিয়, হোদীয়, বানি, বনীনু।
{10:14} প্রজাদের নেতৃবর্গ: পারোশ,
{10:15} পহৎ-মোয়াব, এলম, সত্তু,
{10:16} বানি, বুন্নি, অসগদ,
{10:17} বেবয়, অদনিয়, বিগবয়,
{10:18} আদীন, আটেয়, হিষ্কিয়,
{10:19} অসূর, হোদিয়, হশুম,
{10:20} বেৎসয়, হারীফ, অনাথোৎ,
{10:21} নবয়, মগপীয়স, মশুল্লম,
{10:22} হেষীর, মশেষবল, সাদোক,
{10:23} যদ্দূয়, পলটিয়, হানন,
{10:24} অনীয়, হোশেয়, হনানিয়,
{10:25} হশূব, হলোহেশ, পিল্হ,
{10:26} শোবেক, রহূম, হুশব্ন,
{10:27} মাসেয়, অহিয়, হানন, অনান, মল্লুক, হারীম, বানা।
{10:28} অবশিষ্ট লোকেরা: পুরোহিত, লেবীয়, দ্বাররক্ষক, গায়ক, আরাধনাগৃহের ভৃত্য এবং যারা ঈশ্বরের বিধানের জন্য সন্নিহিত জাতিদের থেকে নিজেদের পৃথক করেছিল, তারা তাদের স্ত্রী এবং বোধশক্তি সম্পন্ন পুত্র-কন্যাদের
{10:29} সকলকে, তাদের ভ্রাতাদের এবং সম্ভ্রান্তব্যক্তিদের সঙ্গে শপথ ও শপথভঙ্গের অভিশাপ দ্বারা নিজেদের এই চুক্তির বন্ধনে আবদ্ধ করল যে, ঈশ্বরের সেবক মোশির মাধ্যমে দেওয়া ঈশ্বরের অনুশাসনগুলি তারা পালন করবে আর আমাদের প্রভু পরমেশ্বরের সমস্ত আদেশ, বিধান ও অনুশাসনগুলি সযত্নে মেনে চলবে।
{10:30} আমরা শপথ করছি যে আমাদের প্রতিবেশী, অন্য জাতির লোকদের সঙ্গে আমাদের কন্যাদের দেব না বা তাদের কন্যাদের আমাদের পুত্রবধূ করে আনব না।
{10:31} যদি সন্নিহিত দেশের লোকেরা তাদের বাণিজ্য সামগ্রী বা শস্য বিশ্রামবারে বিক্রী করার জন্য নিয়ে আসে, আমরা বিশ্রামবারে বা যে কোন পবিত্র দিনে সে সব কিনব না। প্রতি সপ্তম বৎসরে আমরা জমি চাষ করা থেকে বিরত থাকব আর সব ঋণ মকুব করে দেব।
{10:32} ঈশ্বরের মন্দিরে সেবার জন্য প্রতি বৎসর এক শেকেলের এক তৃতীয়াংশ দেবার আদেশ যাতে প্রতিপালিত হয় তার দায়িত্ব আমরা গ্রহণ করছি।
{10:33} বেদীর উপর নিবেদিত ঈশ্বরের উপস্থিতির প্রতীক রুটি, নিয়মিত শস্য উৎসর্গ এবং হোম ও বিশ্রামবারের নৈবেদ্য উৎসর্গের দায়িত্ব আমরা নিলাম। অমাবস্যার উৎসব, নির্দিষ্ট সব ভোজ, পবিত্র নৈবেদ্য উৎসর্গ, ইসরায়েলের পাপের প্রায়শ্চিত্তের নৈবেদ্য উৎসর্গ এবং আমাদের ঈশবরের মন্দিরের যাবতীয় কর্তব্যের দায়িত্ব আমরা পালন করব।
{10:34} ঈশ্বরের মন্দিরে প্রতি বৎসর নির্দিষ্ট সময়ে ঈশ্বরের বেদীতে হোমের জন্য কোন পরিবার কাঠের জোগান দেবে তা নির্ধারণ করার জন্য আমরা পুরোহিতেরা, লেবীয়েরা এবং সমস্ত লোক বিধান অনুযায়ী পাশা চেলে স্থির করলাম।
{10:35} আমাদের প্রভু পরমেশ্বরের মন্দিরে প্রতি বৎসর আমাদের শস্যের এবং ফলের গাছের প্রথম ফল দেবার দায়িত্ব গ্রহণ করলাম।
{10:36} বিধান অনুযায়ী আমরা স্থির করলাম, আমাদের প্রথমজাত পুত্রসন্তান, পশুপালের, মেষপালের এবং গো-মেষাদির পালের প্রথমজাত শাবকদের আমাদের ঈশ্বরের মন্দিরের পরিচর্যাকারী পুরোহিতদের কাছে উৎসর্গ করার জন্য নিয়ে আসব।
{10:37} উপরন্তু আমরা আমাদের ঈশ্বরের মন্দিরের ভাণ্ডারে দেবার জন্য আমাদের পেষণ করা শস্যের প্রথম আহার্য, শস্যের নৈবেদ্য, সমস্ত গাছের ফল, নূতন সুরা এবং তেল পুরোহিতদের কাছে নিয়ে আসব। আমরা আমাদের শসের দশভাগের একভাগ লেবীয়দের কাছে নিয়ে আসব কারণ আমরা যে সব শহরে কাজ করি সেখানে লেবীয়েরাই দশমাংশ সংগ্রহ করেন।
{10:38} লেবীয়রা যখন দশমাংশ গ্রহণ করবেন, তখন হারোণ বংশের একজন পুরোহিত তাদের সঙ্গে থাকবেন। লেবীয়রা এই সংগৃহীত দশমাংশের দশভাগের একভাগ আমাদের ঈশ্বরের মন্দিরের ভাণ্ডারে নিয়ে আসবে।
{10:39} যে ভাণ্ডারে পবিত্র উপাসনাগৃহের জিনিসপত্রগুলি রাখা হয় এবং যেখানে পরিচর্যাকারী পুরোহিতেরা, দ্বাররক্ষকেরা আর গায়কেরা থাকেন সেখানে সমস্ত ইসরায়েলী ও লেবীয়রা তাদের শস্য, নূতন সুরা আর তেল নিয়ে আসবে। আমরা আমাদের ঈশ্বরের গৃহকে অবহেলা করব না।
{i11:1} জেরুশালেমের নূতন অধিবাসী
{11:1} ইসরায়েলীদের নেতৃবৃন্দ জেরুশালেমে বসবাস করতে আরম্ভ করলেন। অবশিষ্ট লোকদের মধ্যে প্রতি দশটি পরিবারের একটি পরিবারকে অন্যান্য শহরে নগরে পাঠানোর জন্য পাশা চেলে স্থির করা হল।
{11:2} যারা জেরুশালেমে স্বেচ্ছায় বাস করতে চাইল লোকে তাদের প্রশংসা করল।
{11:3} জেরুশালেমে যাঁরা বসতি স্থাপন করেছিলেন, তাঁরা ছিলেন প্রাদেশিক নেতা। ইসরায়েলী, পুরোহিত, লেবীয়, উপাসনা গৃহের ভৃত্য, শলোমনের দাসদের বংশধরেরা যিহুদীয়ার বিভিন্ন শহরে তাদের নিজেদের জায়গায় বাস করত।
{11:4} অপর পক্ষে যিহুদীয়া এবং বিন্যামীন উভয় স্থানের লোকেরা জেরুশালেমে বাস কর। উষিয়ের পুত্র অথায়, উষিয় সখরিয়ের পুত্র, সখরিয় অসরিয়ের পুত্র, অসরিয় শফটিয়ের পুত্র, শফটিয় মহলেলের পুত্র, মহলেল পেরসের সন্তানদের মধ্যে একজন।
{i11:5} যিহুদার বংশধর
{11:5} আর বারূকের পুত্র মাসেয়, বারূক কলহোষির পুত্র, কলহোষি হসায়ের পুত্র, হসায় অদায়ার পুত্র, অদায়া যোয়ারীবের পুত্র, যোয়ারীব সখরিয়ের পুত্র, সখরিয় শীলোনীয়ের পুত্র।
{11:6} পেরসের বীর বংশধর যারা জেরুশালেমে বাস করছিল তাদের সখ্যা ছিল 468।
{i11:7} বিন্যামীনের বংশধরেরা
{11:7} মশুল্লমের পুত্র সল্লু, মশুল্লম যোয়েদের পুত্র, যোয়েদ পদায়ের পুত্র, পদায় কোলায়ার পুত্র, কোলায়া মাসেয়ের পুত্র, মাসেয় ঈথীয়েলের পুত্র, ঈথীয়েল যিশায়াহের পুত্র,
{11:8} তার অনুচর গববয় এবং সল্লয় সহ 928 জন লোক।
{11:9} শিখ্রির পুত্র তাদের প্রধান অধ্যক্ষ ছিলেন। হস্সনুয়ার পুত্র যিহুদা সহকারী অধ্যক্ষ ছিলেন।
{i11:10} পুরোহিতদের বংশধরেরা
{11:10} যোয়ারীবের পুত্র যিদয়িয়, যাখীন,
{11:11} মশুল্লমের পুত্র হিল্কিয়ের সন্তান সরায়, মশুল্লম সাদোকের পুত্র, সাদোক মরায়োতের পুত্র, মরায়োৎ অহীটুবের পুত্র। এই অহীটুব ঈশ্বরের মন্দিরের তত্ত্বাবধায়ক ছিলেন।
{11:12} এঁদের সঙ্গে তাঁদের সহযোগীরা ছিলেন। যাঁরা উপাসনা গৃহের তত্ত্বাবধানে নিযুক্ত ছিলেন, তাঁদের সংখ্যা ছিল 822 জন। যিরোহামের পুত্র অদায়া, যিরোহাম পললিয়ের পুত্র, পললিয় অম্সির পুত্র, অম্সি সখরিয়ের পুত্র, সখরিয় পশহূরের পুত্র, পশহূর মল্কিয়ের পুত্র এবং
{11:13} পরিবারের প্রধান সহযোগীদের নিয়ে এরা মোট 242 জন লোক। অসয়েলের পুত্র অমশয়, অসয়েল অহসয়ের পুত্র, অহসয় মশিল্লেমোতের পুত্র, মশিল্লেমোৎ ইম্মেরের পুত্র।
{11:14} তাঁদের সহযোগী বীর যোদ্ধাসহ তাঁরা 128 জল ছিলেন। হগগদোলিমের পুত্র সব্দিয়েল তাদের প্রধান অধ্যক্ষ ছিলেন।
{i11:15} লেবীয়দের বংশধর
{11:15} হশূবের পুত্র শিময়িয়, হশূব অস্রীকামের পুত্র, অস্রীকাম হশবিয়ের, হশবিয় বুন্নির পুত্র।
{11:16} লেবীয়দের প্রধানদের মধ্যে দুজন শব্বথয় ও যোষাব ঈশ্বরের গৃহের বাইরের কাজের ভার পেয়েছিলেন।
{11:17} আসফের পুত্র সব্দি, সব্দির পুত্র মীখা, মীখার পুত্র মত্তনিয় সঙ্গীতসহ ধন্যবাদ ও প্রার্থনা পরিচালনা করতেন। তাঁর সহযোগীদের মধ্যে দ্বিতীয়স্থানের অধিকারী বক্বুকিয়, যেদুথুনের পুত্র গালল, গাললের পুত্র শম্মুয়, শম্মুয়ের পুত্র অব্দ।
{11:18} লেবীয়দের মোট সংখ্যা ছিল 284। এঁরা পবিত্র নগরী জেরুশালেমে বাস করতেন।
{i11:19} দ্বাররক্ষকদের বংশধরগণ
{11:19} অক্কুব ও টলমোন, যাঁরা দ্বারে প্রহরায় নিযুক্ত ছিলেন, সহযোগীসহ তাঁদের সংখ্যা ছিল 172 জন।
{11:20} পুরাহিত এবং লেবীয়সহ অবশিষ্ট ইসরায়েলীরা যিহুদীয়ার বিভিন্ন জনপদে প্রত্যেকে নিজের নিজের পৈতৃকভূমিতে বাস করতেন।
{11:21} উপাসনাগৃহের ভৃত্যেরা ওফলে পর্বতে বাস করত, সীহ এবং গিস্প তাদের তত্ত্বাবধানে ছিলেন।
{11:22} মীখার পুত্র মত্তনিয়, মত্তনিয়ের পুত্র হশবিয়, হশবিয়ের পুত্র বানি, বানির পুত্র উষি জেরুশালেম নিবাসী লেবীয়দের প্রধান অধ্যক্ষ ছিলেন। ঈশ্বরের মন্দিরের কাজের দায়িত্বে যে গায়কেরা ছিলেন উষি তাঁদের মধ্যে আসফের বংশধরদের একজন।
{11:23} গায়কেরা রাজার আদেশের অধীন ছিলেন, সেই আদেশ তাঁদের দৈনন্দিন কাজকর্ম নিয়ন্ত্রণ করত।
{11:24} যিহুদার সন্তান সেরহের বংশধরদের মধ্যে অন্যতম মশেষাবেলের পুত্র পথাহিয় পারস্যের রাজদরবারে ইসরায়েলীদের প্রতিনিধিত্ব করতেন এবং প্রজাসংক্রান্ত সব বিষয়ে রাজার পরামর্শদাতা ছিলেন।
{11:25} বহুলোক যিহুদীয়ার গ্রাম ও জনপদে বসবাস করত। তাদের মধ্যে কিছু লোক কিরিয়ৎ-অর্ব এবং তার চারিপাশের দীবোন, যিকবসেল এবং এই শহরগুলির নিকটবর্তী গ্রামগুলিতে বাস করত।
{11:26} তারা যেশূয়, মোলাদা, বেথপেলট
{11:27} এবং হৎশর-শুয়েল, বেরশেবা ও তার গ্রামগুলিতেও বাস করত।
{11:28} তারা সিক্লগে, মকোনাতে ও তার গ্রামসমূহে,
{11:29} ঐনরিম্মোন, সরায়, যর্মুতে,
{11:30} সানোহে, অদুল্লম ও তার গ্রামগুলিতে, লাখীশ ও তার ক্ষেত্রসমূহে, অসেকাতে ও তার গ্রামগুলিতে তারা বাস করত। তারা বেরশেবা থেকে একেবারে উত্তরে হিন্নোমের উপত্যকা পর্যন্ত স্থানে বাস করত।
{11:31} বিন্যামীনের বংশধরেরা গেবা থেকে মিকমস, অয়া, বেথেল ও তার উপকণ্ঠে
{11:32} অনাথোত, নোব, অননিয়া,
{11:33} হাৎসোর, রামা, গিত্তয়িম,
{11:34} হাদীদ, সবোয়িম, নবল্লাট,
{11:35} লোদ ও ওনোতে বাস করত। প্রকৃতপক্ষে যিহুদীয়ার লোকেরা দক্ষিণে বেরশেবা থেকে উততরে কারিগরদের উপত্যকা পর্যন্ত স্থানে বসবাস করত।
{11:36} লেবীয়দের কিছু অংশ যিহুদীয়া ও কিছু অংশ বিন্যামীনে বসবাস শুরু করল।
{i12:1} পুরোহিত ও লেবীয়গণ
{12:1} নিম্নলিখিত পুরোহিতেরা ও লেবীয়রা শল্টিয়েলের পুত্র সরুব্বাবিল এবং যেশূয়ের সঙ্গে এসেছিলেনঃ সরায়, যিরমিয়, ইষ্রা,
{12:2} অমরিয়, মল্লুক, হটুশ, শখনিয়,
{12:3} রহূম, মরেমোৎ, ইদ্দো, গিন্নথোয়,
{12:4} অবিয়, মিয়ামীন, মোয়দিয়, বিল্গা,
{12:5} শময়িয়, যোয়ারীব, যিদয়িয়, সল্লু,
{12:6} আমোক, হিল্কিয় ও যিদয়িয়।
{12:7} যেশূয়ের সময়ে এঁরা পুরোহিত আর তাঁদের সহযোগী নেতা ছিলেন।
{12:8} লেবীয়দের নাম: যেশূয়, বিন্নুয়ী, কদ্মীয়েল শেরেবিয়, যিহুদা এবং মত্তনিয় তাঁর সহযোগীদের সঙ্গে ধন্যবাদমূলক সঙ্গীতের ভারপ্রাপ্ত ছিলেন।
{12:9} বক্বুকিয় ও উন্নো তাঁদের সহযোগীদের সঙ্গে কর্তব্যকর্মেরত থাকাকালে তাঁদের বিপরীত দিকে দাঁড়াতেন।
{12:10} যেশূয়ের পুত্র যোয়াকীম, যোয়াকীমের পুত্র ইলিয়াশীব, ইলিয়াশীবের পুত্র যোয়াদা,
{12:11} যোয়াদার পুত্র যোনাথন, যোনাথনের পুত্র যদ্দূয়।
{12:12} যোয়াকীমের সময়ে যাঁরা পুরোহিতের পরিবারবর্গের প্রধান ছিলেন, তাঁদের নাম–সরায়ের বংশে মরায়, যিরমিয়ের পরিবারে হনানিয়,
{12:13} ইষ্রার বংশে মশুল্লম, অমরিয়ের বংশে যিহোহানন,
{12:14} মল্লুকীর বংশে যোনাথন, শবনিয়ের বংশে যোষেফ,
{12:15} হারীমের কুলে অদ্না, মরায়োতের বংশে হিল্কয়,
{12:16} ইদ্দোর কুলে সখরিয়, গিন্নথোনের বংশে মশুল্লম,
{12:17} অবিয়ের বংশে সিখ্রি, মিনিয়ামীনের বংশে এক ব্যক্তি, মোয়দিয়ের বংশে পিল্টয়,
{12:18} বিলগার বংশে সম্মুয়, শমরিয়ের বংশের যিহোনাথন,
{12:19} যোয়ারীবের বংশে মত্তনয়, যিদয়িয়ের বংশে উষি,
{12:20} সল্লয়ের বংশে কল্লয়, আমোকের বংশে এবর,
{12:21} হিল্কিয়ের বংশে হশবিয়, যিদয়িয়ের কুলে নথনেল।
{12:22} পারস্য সম্রাট দারাউসের রাজত্বকালে পুরোহিত পরিবারের নিম্নলিখিত প্রধানদের নাম নথিভুক্ত করা হয়েছিল: ইলিয়াশীব, যোয়াদা, যোহানন ও যদ্দূয়।
{12:23} ইলিয়াশীবের পুত্র যোহাননের সময় পর্যন্ত লেবীর বংশধরদের পরিবারের প্রধানদের নাম ইতিবৃত্তের পুস্তকে নথিভুক্ত করা হয়েছিল।
{12:24} লেবীয়দের নেতা হশবিয়, শেরেবিয়, কদমীয়েলের পুত্র যেশূয়ের পরিচালনায় লেবীয়রা দুইদলে বিভক্ত হয় ঈশ্বরভক্ত দাউদের নির্দেশ অনুসারে উত্তর প্রত্যুত্তরে প্রশংসা ও ধন্যবাদ জ্ঞাপনের সময় পরস্পর বিপরীত দিকে দাঁড়াতেন।
{12:25} মত্তনিয়, বক্বুকিয়, ওবদিয়, মশুল্লম, টলমোন এবং অক্কুব দ্বারপাল ছিলেন। তাঁরা ভাণ্ডার আর মন্দিরের দ্বারগুলি পাহারা দিতেন।
{12:26} তাঁরা যোষাদকের পুত্র যেশূয়, যেশূয়ের পুত্র যোয়াকীমের সময়ে, শাসনকর্তা নহিমিয়ের সময়ে এবং পুরোহিত ইষ্রার সময়ে সেবার কাজ করেছিলেন।
{i12:27} জেরুশালেমের প্রাচীর উৎসর্গের অনুষ্ঠান
{12:27} জেরুশালেমের প্রাচীর উৎসর্গ করার সময়ে ধন্যবাদের গান, করতাল, বীণা ও অন্যান্য বাদ্যযন্ত্রের সঙ্গীতসহ আনন্দের সঙ্গে উৎসর্গের অনুষ্ঠান পালন করার জন্য অনুসন্ধান করে লেবীয়দের জেরুশালেমে নিয়ে আসা হল।
{12:28} জেরুশালেমের চারিপাশের অঞ্চল থেকে নটোফাতীয়দের গ্রাম থেকে
{12:29} বেথগিলগল, গেবা আর অস্মাবৎ থেকে গায়কদের আনা হয়েছিল, গায়করা জেরুশালেমের চারিদিকে নিজেদের জন্য গ্রাম গড়ে তুলেছিল।
{12:30} পুরোহিতেরা এবং লেবীয়েরা আনুষ্ঠানিক ভাবে নিজেদের শুচি করলেন তারপর তাঁরা জনসাধারণকে, দ্বারগুলিকে এবং প্রাচীরটিকে শুদ্ধ করলেন।
{12:31} আমি যিহুদীয়ার নেতাদের প্রাচীরের উপরে উঠতে বললাম এবং দুটি বড় গায়কদলকে ধন্যবাদ দেবার নির্দেশ দিলাম।
{12:32} একটি দল সারদ্বারের ডানদিকে প্রাচীরের উপরে উঠল।
{12:33} হোশয়িয় এবং যিহুদীয়ার নেতাদের অর্ধাংশ, অসরিয়, ইষ্রা, মশুল্লম
{12:34} যিহুদা, বিন্যামীন, শময়িয় ও যিরমিয়সহ তাঁদের অনুসরণ করলেন।
{12:35} তুরীসহ কিছু সংখ্যক পুরোহিত তাঁদের সঙ্গে গেলেন। আসফের পুত্র সক্কুর, তাঁর পুত্র মীখায়া, তাঁর পুত্র মত্তনিয়, তাঁর পুত্র শময়িয়, তাঁর পুত্র যোনাথন, যোনাথনের পুত্র সখরিয়
{12:36} ও তাঁর সহযোগী শময়িয়, অসরেল, মিললয়, গিললয়, মায়য়, নথনেল, যিহুদা ও হনানি ঈশ্বরভক্ত দাউদের নির্দেশ অনুযায়ী বাদ্যযন্ত্রসহ সঙ্গে গেলেন।
{12:37} ফোয়ারার দ্বারের কাছে তাঁরা দাউদ নগরের সিঁড়ি দিয়ে সরাসরি প্রাচীরের উপর দিকে উঠতে লাগলেন। দাউদের প্রাসাদের উপর দিয়ে পূর্বদিকে তাঁরা জলদ্বারের দিকে গেলেন।
{12:38} দ্বিতীয় গায়কদল বিপরীত দিকে গেল। আমি অর্ধেক সংখ্যক লোকদের সঙ্গে নিয়ে প্রাচীরের উপর দিয়ে চুল্লীর মিনার পার হয়ে প্রশস্ত প্রাচীরের দিকে
{12:39} ইফ্রয়িমের দ্বার, যেশানাহের দ্বার, মৎস্যদ্বার, হনলেলের দুর্গ ও শতকের দ্বার হয়ে মেষদ্বার পর্যন্ত গেলাম। প্রহরীদ্বারের কাছে গিয়ে আমরা থামলাম।
{12:40} মন্দিরের স্তবগানকারী দুটি গায়কদল ঈশ্বরের মন্দিরে নিজের জায়গায় গিয়ে দাঁড়াল। আমি ও অর্ধেক সংখ্যক রাজকর্মচারী
{12:41} এবং ইলিয়াকীম, মাসেয়, মিনিয়ামীন, মীখায়, ইলিয়ৈনয়, সখরিয়, হনানিয় তুরীসহ এই পুরোহিতদের সঙ্গে
{12:42} মাসেয় শময়িয়, ইলিয়াসর, উষি, যিহোহানন, মল্কিয়, এলম ও এসর — এদেরও সঙ্গে নিয়ে গেলাম। যিস্রহিয়ের পরিচালনায় গায়কেরা সঙ্গীত পরিবেশন করলেন।
{12:43} ঈশ্বরের অনুগ্রহে তারা মহানন্দের সুযোগ পাওয়ায় সেইদিনে মহাবলিদান উৎসর্গ করল। নারীরা ও শিশুরা আনন্দে মেতে উঠেছিল এবং জেরুশালেমে এই আনন্দধ্বনি বহুদূর পর্যন্ত শোনা গিয়েছিল।
{12:44} গাছের প্রথম ফল এবং দশমাংশের ভাণ্ডারগুলির দায়িত্ব নেবার জন্য সেই সময়ে লোকদের নিযুক্ত করা হয়েছিল। সমস্ত যিহুদীয়াবাসী পুরোহিতদের এবং লেবীয়দের সেবার কাজে প্রসন্ন হয়েছিল, তাই শহরগুলির চারিপাশের ক্ষেত থেকে পুরোহিতদের আর লেবীয়দের প্রাপ্য অংশ সংগ্রহ করার জন্য তাদের নিয়োগ করা হয়েছিল।
{12:45} দাউদ এবং তাঁর পুত্র শলোমনের নির্দেশ অনুযায়ী গায়কেরা আর দ্বাররক্ষকেরা যেমন তাদের কর্তব্য সম্পাদন করেছিলেন, তেমনি এঁরাও তাদের ঈশ্বরের সেবার কাজ আর শুচীকরণের কাজ করেছিলেন।
{12:46} কারণ অতীতে রাজা দাউদ এবং সঙ্গীত পরিচালক আসফের সময় থেকে প্রভু পরমেশ্বরের উদ্দেশে সব স্তব-স্তুতি ও ধন্যবাদ নিবেদনের জন্য সঙ্গীত পরিচালকেরা থাকতেন।
{12:47} এইভাবে সরুব্বাবিল ও নহিমিয়ের সময়ে ইসরায়েলীরা গায়কদের এবং দ্বাররক্ষকদের প্রাপ্য দৈনিক দেয় অংশ দিত। তারা লেবীয়দের প্রাপ্য অংশ আলাদা করে রাখত এবং লেবীয়রাও হারোণের বংশধর পুরোহিতদের প্রাপ্য অংশ আলাদা করে রাখতেন।
{i13:1} নহিমিয়ের সর্বশেষ সংস্কার
{13:1} একদিন মোশির পুস্তক সকলের সামনে উচ্চস্বরে পাঠ করা হল। সেখানে এক জায়গায় লেখা ছিল, আম্মোনী বা মোয়াবী কোন লোক কখনই ঈশ্বরের উদ্দেশে কোন সমাবেশে প্রবেশের অধিকার পাবে না।
{13:2} কারণ মিশর থেকে বার হয়ে আসার সময় তারা ইসরায়েলীদের অন্নজল কিছুই দেয়নি বরং তাদের অভিশাপ দেবার জন্য বিলিয়মকে আহ্বান করেছিল। যদিও আমাদের ঈশ্বর সেই অভিশাপকে আশীর্বাদে পরিণত করেছিলেন ।
{13:3} লোকেরা এই বিধান শুনে ইসরায়েলীদের মধ্যে থেকে বিদেশীদের সমস্ত বংশধরদের বাদ দিয়েছিল।
{13:4} এর আগে পুরোহিত ইলিয়াশীবকে ঈশ্বরের মন্দিরের ভাণ্ডারগুলির ভার দেওয়া হয়েছিল। তিনি টোবিয়ের সঙ্গে ঘনিষ্ঠভাবে যুক্ত ছিলেন,
{13:5} আর লেবীয়দের, গায়কদের ও দ্বাররক্ষকদের জন্য দান করা শস্য, ধূপ, উপাসনাগৃহের জিনিসপত্র, শস্যের দশমাংশ, নূতন সুরা, তেল আর পুরোহিতদের জন্য যা দান করা হত — সেই সব জিনিস যে বড় ঘরটিতে রাখা হত, সেই ঘরটি তিনি টোবিয়কে ব্যবহার করতে দিয়েছিলেন।
{13:6} যখন এই সব ঘটছিল আমি তখন জেরুশালেমে ছিলাম না কারণ ব্যাবিলনের রাজা অর্তক্ষস্তের রাজত্বের বত্রিশ বৎসরে রাজার কাছে ফিরে গিয়েছিলাম। কিছুদিন পরে আমি তাঁর অনুমতি নিয়ে
{13:7} জেরুশালেমে ফিরে এলাম। এখানে ঈশ্বরের মন্দিরের প্রাঙ্গণে টোবিয়কে একটি ঘর দিয়ে ইলিয়াশীব যে মন্দ কাজ করেছিলেন, আমি তা শুনলাম।
{13:8} আমি দারুণ অসন্তুষ্ট হলাম আর সেই ঘর থেকে টোবিয়ের গৃহস্থালীর সমস্ত জিনিসপত্র ফেলে দিলাম।
{13:9} তারপর সেই ঘরগুলিকে অপবিত্রতা থেকে মুক্ত করতে আদেশ দিলাম এবং সেই ঘরগুলিতে আমি দান করা শস্য আর ধূপসহ ঈশ্বরের মন্দিরের সরঞ্জামগুলি রাখলাম।
{13:10} আমি জানতে পারলাম যে গায়কদল আর লেবীয়দের জন্য যে প্রাপ্য অংশ নির্ধারণ করা হয়েছিল, তা তাঁদের দেওয়া হয়নি। তাই সেবার কাজের দায়িত্বে যারা নিযুক্ত ছিলেন তাঁরা নিজেদের ক্ষেত্রে ফিরে গেছেন।
{13:11} তাই আমি অধ্যক্ষদের তিরস্কার করে বললাম, কেন ঈশ্বরের মন্দিরের অনাদর করা হয়েছে? তারপর আমি ঐ লেবীয় ও গায়কদলকে ডেকে এনে তাঁদের নিজের নিজের পদে আবার নিযুক্ত করলাম।
{13:12} সমস্ত যিহুদীয়াবাসী শস্য, নূতন সুরা ও তেলের দশভাগের এক ভাগ মন্দিরের ভাণ্ডারে দেবার জন্য আবার আনতে শুরু করল
{13:13} আমি পুরোহিত শেলিমিয়, অধ্যাপক সাদোক এবং পদায় নামে এক লেবীয়কে ভাণ্ডারগুলির ভার দিলাম এবং মত্তনিয়ের পৌত্র সক্কুরের পুত্র হাননকে তাঁদের সহকারী করে নিযুক্ত করলাম। করাণ এই লোকগুলির বিশ্বস্ততার খ্যাতি ছিল। সহকর্মীদের কাছে বিভিন্ন সংগৃহীত জিনিস বিতরণ করার দায়িত্ব তাঁদের হাতে দেওয়া হল।
{13:14} হে আমার ঈশ্বর, তোমার গৃহ ও তার পরিচর্যার জন্য বিশ্বস্তভাবে আমি যা করেছি, সেগুলি ভুলে যেও না, তার জন্য আমাকে স্মরণে রেখ।
{13:15} সেই সময়ে আমি বিশ্রামবারে যিহুদীয়ার লোকদের দ্রাক্ষাক্ষেত্রে দ্রাক্ষাপেষণযন্ত্রে কাজ করতে দেখলাম আর শস্য এনে সেই শস্য, সুরা, আঙুর ও ডুমুর অন্যান্য বোঝার সঙ্গে গাধার পিঠে বোঝাই করতে দেখলাম। তারা বিশ্রামদিনে এইসব জিনিস জেরুশালেমে নিয়ে আসছিল। তাই আমি সেই দিনে খাদ্যদ্রব্য বিক্রী করার বিষয়ে তাদের সতর্ক করলাম।
{13:16} সোরের অধিবাসীরা যারা জেরুশালেমে বাস করছিল তারা মাছ আর অন্যান্য বাণিজ্য দ্রব্য আনছিল এবং যিহুদীয়ার লোকদের কাছে সেগুলি বিশ্রামবারে বিক্রী করছিল।
{13:17} আমি যিহুদীয়ার সম্ভ্রান্ত ব্যক্তিদের তিরস্কার করে বললাম, এ কি দুষ্কর্ম তোমরা করছ, বিশ্রামদিনকে অপবিত্র করছ?
{13:18} তোমাদের পিতৃপুরুষেরা কি একই কাজ করেননি যার দরুণ আমাদের ঈশ্বর আমাদের উপর ও আমাদের নগরের উপর এই দুর্দশা এনেছেন? এখন তোমরা বিশ্রামদিনের পবিত্রতা নষ্ট করে ইসরায়েলের বিরুদ্ধে ঈশ্বরের আরও বেশী ক্রোধের উদ্রেক করছ।
{13:19} প্রতি বিশ্রামদিনের আগে সূর্যাস্তের পর জেরুশালেমের দ্বারগুলি বন্ধ করতে আদেশ দিলাম এবং বিশ্রামদিন অতিক্রান্ত না হওয়া পর্যন্ত খুলতে বারণ করলাম, যেন বিশ্রামদিনে গোন মালপত্র লোকে ভিতরে আনতে না পারে, তাই দ্বারগুলিতে আমি আমার নিজের লোক নিযুক্ত করলাম।
{13:20} দু একবার বণিকরা আর সমস্ত জিনিসের বিক্রেতারা জেরুশালেমের বাইরে রাত কাটিয়েছিল।
{13:21} কিন্তু আমি তাদের সাবধান করে দিয়ে বললাম, প্রাচীরের পাশে তোমরা কেন রাত কাটাও? যদি তোমরা আবার এমন কর তাহলে আমি তোমাদের বিরুদ্ধে ব্যবস্থা নেব। তখন থেকে তারা আর বিশ্রামবারে জেরুশালেমে আসেনি।
{13:22} তারপর আমি লেবীয়দের নিজেদের শোধন করতে আদেশ দিলাম আর বিশ্রামবারের পবিত্রতা রক্ষার জন্য তাদের দ্বারগুলি পাহারা দিতে বললাম। এর জন্যও, হে আমার ঈশ্বর আমাকে স্মরণে রেখ, তোমার মহাপ্রেমে আমার প্রতি কৃপা কর।
{13:23} উপরন্তু আমি দেখলাম যিহুদীয়ার লোকেরা অসদোদ, আম্মোন আর মোয়াবের নারীদের বিবাহ করছে।
{13:24} তাদের সন্তানদের মধ্যে অর্ধেক অসদোদের অথবা অন্য দুই জাতির ভাষায় কথা বলত। তারা যিহুদীয়ার ভাষায় কথা বলতে পারত না।
{13:25} আমি তাদের তিরস্কার করলাম, অভিশাপ দিলাম তাদের। আমি তাদের কিছু লোককে প্রহার করলাম আর তাদের চুল ছিঁড়ে দিলাম। আমি তাদের ঈশ্বরের নামে শপথ করালাম আর বললাম, তাদের পুত্রদের সঙ্গে তোমাদের কন্যাদের বিবাহ দেবে না, বা তোমরা নিজেরা তাদের কন্যাদের বিবাহ করবে না, তোমাদের পুত্রদের সঙ্গেও তাদের কন্যাদের বিবাহ দেবে না।
{13:26} এই রকম বিবাহের দরুণই ইসরায়েলের রাজা শলোমন কি পাপ করেননি? বহু জাতির মধ্যেও তাঁর তুল্য রাজা ছিল না। তিনি তাঁর ঈশ্বরের প্রীতির পাত্র ছিলেন, সমগ্র ইসরায়েলের উপর ঈশ্বর তাঁকে রাজা করেছিলেন, তবু তিনিও বিদেশিনী নারীর দ্বারা পাপে প্রলুব্ধ হয়েছিলেন।
{13:27} আমাদের কি শুনতে হবে যে তোমরাও আমাদের ঈশ্বরের প্রতি অবিশ্বস্ত হয়ে বিদেশিনী রমণীদের বিবাহ করে সেই ভয়ানক দুষ্কর্ম করছ?
{13:28} প্রধান পুরোহিত ইলিয়াশীবের পুত্র যিহোয়াদার এক পুত্র হোরোণীয় সনবল্লটের কন্যাকে বিবাহ করেছিল বলে আমি তাকে জেরুশালেম থেকে বিতাড়িত করলাম।
{13:29} হে আমার ঈশ্বর, তাদের স্মরণে রেখ কারণ তারা পুরোহিত পদের পৌরোহিত্য কর্মের এবং লেবীয়দের বিধি-বিধানের অমর্যাদা করেছে।
{13:30} তাই আমি বিদেশী সব বিষয় থেকে পুরোহিতদের ও লেবীয়দের শোধন করলাম, তাদের প্রত্যেকের নিজের কর্তব্য নির্দিষ্ট করে দিলাম।
{13:31} আমি নির্ধারিত সময়ে কাঠ ও ফসল দেবার ব্যবস্থা করলাম। হে আমার ঈশ্বর, তোমার অনুগ্রহে আমাকে স্মরণে রেখ।
