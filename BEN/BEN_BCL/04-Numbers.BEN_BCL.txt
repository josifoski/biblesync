{i1:1} সিনাই প্রান্তরে ইসরায়েলীদের লোকগণনা
{1:1} মিশর থেকে ইসরায়েলীরা মুক্ত হয়ে বেরিয়ে আসার পর দ্বিতীয় মাসের প্রথম দিন প্রভু পরমেশ্বর সিনাই প্রান্তরে সম্মিলন শিবিরে মোশিকে বললেন,
{1:2} তোমরা পরিবার ও পিতৃকুল আনুযায়ী সমগ্র ইসরায়েলী জনমণ্ডলীর সংখ্যা গণনা কর এবং ব্যক্তিগতভাবে প্রত্যেক পুরুষের নাম তালিকাভুক্ত কর।
{1:3} ইসরায়েলীদের মধ্যে কুড়ি বছর এবং তার চেয়ে বেশি বয়সের যত পুরুষ যুদ্ধ করতে সক্ষম, তুমি
{1:4} ও হারোণ তাদের নামের একটি তালিকা তৈরি কর। এই কাজে প্রত্যেক বংশের গোষ্ঠীপতিরা তোমাদের সহকারী হবে।
{1:5} যারা তোমাদের সহকারী হবে
{1:6} তাদের নাম এই: রূবেণ
{1:7} শদেয়ুরের পুত্র ইলীষূর শিমিয়োন
{1:8} সূরীশদ্দয়ের পুত্র শলুমীয়েল যিহূদা
{1:9} অম্মীনাদবর পুত্র নহশোন ইষাখর
{1:10} সূয়ারের পুত্র নথনেল সবুলুন
{1:11} হেলোনের পুত্র ইলীয়াব যোষেফের
{1:12} পুত্রদ্বয় ইফ্রয়িম অম্মীহূদের পুত্র
{1:13} ইলীশামা মনঃশি পদাহসূরের পুত্র
{1:14} গমলীয়েল বিন্যামীন গিদিয়োনির পুত্র
{1:15} অবীদান দান অম্মীশদ্দগের পুত্র
{1:16} অহীয়েষর আশের অক্রণের পুত্র পগীয়েল গাদ দ্যুয়েলের পুত্র ইলীয়াসফ নপ্তালি ঐননের পুত্র অহীর
{i1:17} বংশ গোষ্ঠীপতি
{1:17} মোশি ও হারোণ উল্লিখিত বারোজনকে সঙ্গে নিলেন এবং
{1:18} দ্বিতীয় মাসের প্রথম দিনে সমগ্র জনমণ্ডলীকে একত্র করে পরিবার ও পিতৃকুল আনুযায়ী কুড়ি বছর এবং তার চেয়ে বশী বয়সের পুরুষদের নাম এবং সংখ্যা তালিকাভুক্ত করলেন।
{1:19} এইভাবে মোশি প্রভু পরমেশ্বরের নির্দেশ অনুসারে সিনাই প্রান্তরে ইসরায়েলীদের সংখ্যা গণনা করলেন।
{1:20} কুড়ি
{1:21} বৎসর
{1:22} ও
{1:23} তদূর্ধ্ব
{1:24} ব্যক্তিরা
{1:25} যারা
{1:26} যুদ্ধে
{1:27} সক্ষম
{1:28} তাদের
{1:29} নাম
{1:30} গোষ্ঠী
{1:31} ও
{1:32} পরিবার
{1:33} অনুসারে
{1:34} তালিকাবদ্ধ
{1:35} করা
{1:36} হল।
{1:37} তালিকাটি
{1:38} যাকোবের
{1:39} জ্যেষ্ঠ
{1:40} পুত্র
{1:41} রূবণের
{1:42} বংশ
{1:43} থেকে
{1:44} শুরু
{1:45} করা
{1:46} হল। রূবেণ 46,500 শিমিয়োন 59,300 গাদ 45,650 যিহূদা 74,600 ইষাখর 54,400 সবুলুন 57,400 ইফ্রয়িম 40,500 মনঃশি 32,200 বিন্যামীন 35,400 দান 62,700 আশের 41,500 নপ্তালি 53,400 সর্বমোট 603,550
{i1:47} বংশ সংখ্যা
{1:47} লেবির বংশধরদের গণনা করা হল না।
{1:48} কারণ প্রভু পরমেশ্বর মোশিকে বলেছিলেন,
{1:49} তুমি যখন যুদ্ধে সক্ষম ইসরায়েলীদের সংখ্যা গণনা করবে, তখন তাদের সঙ্গে লেবির বংশধরদের গণনা করো না।
{1:50} কিন্তু প্রভু পরমেশ্বরের চুক্তি সিন্দুক যে শিবিরে থাকে তার সকল আসবাবপত্র এবং তৎসংক্রান্ত সমস্ত বিষয়ের তত্ত্বাবধানের জন্য লেবীয়দের নিযুক্ত করবে। তারা ঐ শিবির এবং তার সমস্ত সাজসরঞ্জাম বহন করবে ও রক্ষণাবেক্ষণ করবে। সেই শিবিরের চারিধারে তারা নিজেদের ছাউনি ফেলবে।
{1:51} যাত্রা করার সময় লেবীয়রাই শিবির তুলবে এবং স্থাপন করার সময় তারাই আবার স্থাপন করবে। অন্য কেউ শিবিরের কাছে গেলে তার প্রাণদণ্ড হবে।
{1:52} ইসরায়েলীরা দলবদ্ধভাবে নিজেদের গোষ্ঠীর পতাকাতলে নিজেদের ছাউনি ফেলবে।
{1:53} ইসরায়েলী জনমণ্ডলী যেন ঐশ্বরিক রোষের সম্মুখীন না হয়, সেইজন্য প্রভু পরমেশ্বরের চুক্তি সিন্দুকের আবাস শিবিরের চারিদিকে লেবীয়রা ছাউনি ফেলবে এবং তাদেরই উপরে এই আবাস শিবিরের রক্ষণাবেক্ষণের দায়ইত্ব থাকবে।
{1:54} মোশিকে দেওয়া প্রভু পরমেশ্বরের সমস্ত নির্দেশ ইসরায়েলীরা যথাযথভাবে পালন করল।
{i2:1} শিবির সন্নিবেশ ও যাত্রা সংক্রান্ত বিধি
{2:1} প্রভু পরমেশ্বর মোশি ও হারোণকে নির্দেশ দিলেন,
{2:2} ইসরায়েলীর নিজ নিজ পিত-কুলের প্রতীক চিহ্নিত পতাকাতলে ছাউনি ফেলবে। সম্মিলন শিবিরের দিকে মুখ করে তার চারিদিকে তাদের ছাউনি ফেলতে হবে।
{2:3} শিবিরের সম্মুখে পূর্বদিকে যিহুদা গোষ্ঠীর
{2:4} পতাকাতলে যিহূদা গোষ্ঠীভুক্ত লোকেরা তাদের
{2:5} নেতৃবৃন্দের পরিচালনাধীনে ছাউনি ফেলবে। যিহুদা
{2:6} অম্মীনাদবের পুত্র নহশোন 74,600 ইষাখর
{2:7} সুয়ারের পুত্র নথনেল 54,400 সবুলুন
{2:8} হেলোনের পুত্র ইলীয়াব 57,400 সর্বমোট
{2:9} 186,400 যিহুদা গোষ্ঠীর লোকেরাই প্রথমে যাত্রা শুরু করবে।
{i2:10} বংশ গোষ্ঠীপতি সংখ্যা
{2:10} দক্ষিণ দিকে রূবেণ গোষ্ঠীর পতাকাতলে
{2:11} রূবেণ গোষ্ঠীর লোকেরা তাদের গোষ্ঠীপতিদের
{2:12} পরিচালনায় ছাউনি ফেলবে। রূবেণ শদেয়ূরের
{2:13} পুত্র ইলীষুর 46,500 শিমিয়োন সূরীশদ্দয়ের
{2:14} পুত্র শলুমীয়েল 59,300 গাদ দ্যূয়েলের
{2:15} পুত্র ইলীয়াসফ 45,650 সর্বমোট 151,450
{2:16} রূবেণ গোষ্ঠীর লোকেরা দ্বিতীয় দফায় যাত্রা করবে।
{i2:17} বংশ গোষ্ঠীপতি সংখ্যা
{2:17} এরপরে লেবীয়দের ছাউনির মধ্যবর্তী হয়ে সম্মিলন শিবির অগ্রসর হবে। শিবির স্থাপনের সময় যেমন, যাত্রার সময়ও তেমনি প্রত্যেকে তার নির্দিষ্ট পতাকাতলে এবং নির্দিষ্ট স্থান বজায় রেখে চলবে।
{2:18} পশ্চিমদিকে ইফ্রয়িম গোষ্ঠীর পতকাতলে
{2:19} ইফ্রয়িম গোষ্ঠীর লোকজন তাদের
{2:20} গোষ্ঠীপতিদের পরিচালনায় ছাউনি ফেলবে।
{2:21} ইফ্রয়িম অম্মীহুদের পুত্র ইলীশামা
{2:22} 40,500 মনঃশি পদাহশূরের পুত্র
{2:23} গমলীয়েল 32,200 বিন্যামীন গিদিয়োনির
{2:24} পুত্র অবীদান 35,400 সর্বমোট 108,100
{i2:25} বংশ গোষ্ঠীপতি সংখ্যা
{2:25} উত্তরদিকে, দান গোষ্ঠীর পতাকাতলে দান
{2:26} গোষ্ঠীর লোকজন তাদের গোষ্ঠীপতিদের পরিচালনায়
{2:27} ছাউনি ফেলবে। দান অম্মীশদ্দয়ের পুত্র
{2:28} অহীয়েষর 62,700 আশের অক্রণের পুত্র
{2:29} পগীয়েল 41,500 নপ্তালি ঐননের পুত্র
{2:30} অহীর 53,400 সর্বমোট 157,600 এরা
{2:31} নিজ নিজ পতাকাসহ সর্বশেষে যাত্রা করবে।
{i2:32} বংশ গোষ্ঠীপতি সংখ্যা
{2:32} এরাই ছিল পিতৃকুল অনুযায়ী তালিকাভুক্ত ইসরায়েলী জনগণ। বিভিন্ন গোষ্ঠীর বাহিনীতে তালিকাভুক্ত ইসরায়েলী ছাউনির লোকসংখ্যা ছিল সর্বমোট ছয় লক্ষ তিন হাজার পাঁচশো পঞ্চাশ।
{2:33} মোশিকে দেওয়া প্রভু পরমেশ্বরের নির্দেশ অনুসারে লেবীয়দের ইসরায়েলীদের সঙ্গে গণনা করা হল না।
{2:34} ইসরায়েলীরা মোশির মাধ্যমে প্রদত্ত প্রভু পরমেশ্বরের নির্দেশ অনুযায়ী চলত। নিজ নিজ গোষ্ঠী ও পরিবার অনুযায়ী তারা নিজেদের পতাকাতলে ছাউনি ফেলত এবং সেইভাবেই আবার যাত্রা করত।
{i3:1} লেবীয়দের দায়িত্ব
{3:1} সিনাই পর্বতে প্রভু পরমেশ্বর যে সময়ে মোশির সঙ্গে কথা বলেছিলেন, সেই সময়ে হারোণ ও মোশির বংশধরদের তালিকা ছিল নিম্নরূপ:
{3:2} হারোণের পুত্রদের নাম - জ্যেষ্ঠ নাদব, পরে অবিহু, ইলিয়াসর ও ইথামর।
{3:3} হারোণের উক্ত পুত্রেরা আনুষ্ঠানিকভাবে অভিষিক্ত হয়ে পৌরোহিত্যের কর্মে নিযুক্ত হয়েছিল।
{3:4} কিন্তু নাদব ও অবিহু সিনাই প্রান্তরে প্রভু পরমেশ্বরের সাক্ষাতে অবৈধ অগ্নি উপস্থাপিত করায় সেখানেই তাদের মৃত্যু হয়েছিল। তাদের কোন সন্তান ছিল না। ইলিয়াসর ও ইথামর তাদের পিতা হারোণের অধীনে পৌরোহিত্যের কাজ করত।
{3:5} প্রভু পরমেশ্বর মোশিকে বললেন,
{3:6} তুমি লেবি গোষ্ঠীর লোকদের পুরোহিত হারোণের সম্মুখে উপস্থিত কর। তারা তার অধীনে কাজ করবে।
{3:7} হারোণ এবং সমগ্র জনমণ্ডলীর পক্ষে তারা সম্মিলন শিবিরের পরিচর্যার কাজে নিযুক্ত হবে।
{3:8} সম্মিলন শিবিরের সমস্ত জিনিসপত্র রক্ষণাবেক্ষণের দায়িত্ব তাদের উপর ন্যস্ত হবে, এবং সম্মিলন শিবিরে ইসরায়েলীদের করণীয় যাবতীয় কাজ সেবকরূপে তারাই করবে।
{3:9} তুমি হারোণ ও তার পুত্রদের আধীনে লেবীয়দের নিযুক্ত করবে। ইসরায়েলীদের মধ্যে তারাই বিশেষভাবে এই কাজের জন্য উৎসর্গিত।
{3:10} আর হারোণ ও তার পুত্রদের তুমি পৌরোহিত্যের পদে নিয়োগ করবে, তারা এই বিষয় সংক্রান্ত যাবতীয় দায়িত্ব পালন করবে। অন্য কোন লোক এই ব্যাপারে হস্তক্ষেপ করলে তার প্রাণদণ্ড হবে।
{3:11} প্রভু পরমেশ্বর মোশিকে আরও বললেন,
{3:12} দেখ, আমি ইসরায়েলীদের প্রথম গর্ভজাত সন্তানদের পরিবর্তে লেবির বংশধরদের গ্রহণ করলাম। লেবি বংশজাত লোকেরা হবে আমার।
{3:13} প্রথম গর্ভের সকল সন্তান আমার। মিশরে যেদিন আমি প্রথম গর্ভের সন্তানকে সংহার করেছিলাম, সেইদিন ইসরায়েলকুলের মানুষ ও পশুর প্রথম গর্ভের সকল সন্তানকে আমি নিজের জন্য পৃথক করেছি, তারা হবে আমার। কারণ আমিই প্রভু পরমেশ্বর।
{3:14} সিনাই প্রান্তরে প্রভু পরমেশ্বর মোশিকে বললেন,
{3:15} তুমি লেবির বংশধরদের তাদের পিতৃকুল ও পরিবার অনুযায়ী গণনা কর। এক মাস এবং তদূর্ধ্ব বয়সের সমস্ত পুরুষের সংখ্যা গণনা কর।
{3:16} মোশি প্রভু পরমেশ্বরের নির্দেশ অনুযায়ী তাদের গণনা করলেন।
{3:17} লেবির পুত্রদের নাম গের্শোন ও মরারি।
{3:18} পৃথক পরিবারে বিভক্ত গের্শোনের পুত্রদের নাম লিবনী ও শিমিয়ি।
{3:19} পৃথক পরিবার বিভক্ত কহাৎ-এর পুত্রদের নাম অম্রাম, যিষহর, হিব্রোণ এবং উষীয়েল।
{3:20} পৃথক পরিবারে বিভক্ত কোহাৎ-এর পুত্রদের নাম অম্রম, যিষহর, এরাই হচ্ছে নিজ নিজ পিতৃকুল অনুযায়ী লেবির বংশধর।
{3:21} গের্শোন থেকে উৎপন্ন হল লিবনী ও শিমিয়ি গোষ্ঠী। এরা গের্শোনী গোষ্ঠীর অন্তর্ভুক্ত।
{3:22} এক মাস ও তদূর্ধ্ব বয়সের সমস্ত পুরুষের সংখ্যা গণনা করা হলে এদের লোকসংখ্যা হল সাত হাজার পাঁচশো।
{3:23} গের্শোনী গোষ্ঠীভুক্ত সকলে প্রভু পরমেশ্বরের শিবিরের পিছনে পশ্চিম দিকে ছাউনি ফেলত।
{3:24} লায়েলের পুত্র ইলিয়াসফ ছিল গের্শোনী গোষ্ঠীর কর্তা।
{3:25} সম্মিলন শিবির, শিবিরের আবরণ, সম্মিলন শিবিরদ্বারের পর্দা, প্রাঙ্গণের পর্দা শিবির ও বেদীর চারিদিকে প্রাঙ্গণ-দ্বারের
{3:26} পর্দা এবং এগুলির জন্য প্রয়োজনীয় যাবতীয় দড়িদড়া রক্ষণাবেক্ষণ করার দায়িত্ব ছিল গের্শোনী গোষ্ঠীর লোকদের।
{3:27} কোহাৎ থেকে উৎপন্ন হল অম্রামী, যিষহরী, হিব্রোণী এবং উষিয়েলী গোষ্ঠী। এরা সকলেই কোহাতি গোষ্ঠীর অন্তর্ভুক্ত।
{3:28} এক মাস এবং তার চেয়ে বেশি বয়সের সমস্ত পুরুষের সংখ্যা গণনা করা হল এদের লোকসংখ্যা হল আট হাজার ছয়শো। পবিত্র স্থানের রক্ষণাবেক্ষণ করার দায়িত্ব ছিল এদের উপর।
{3:29} কোহাৎ গোষ্ঠীভুক্ত সকলে প্রভু পরমেশ্বরের শিবিরের দক্ষিণ দিকে ছাউনি ফেলত।
{3:30} উষীয়েলের পুত্র ইলিষাফল ছিল কোহাতি গোষ্ঠীর কর্তা।
{3:31} চুক্তি সিন্দুক, টেবিল, দীপাধার, দুটি বেদী, পবিত্র স্থানের পরিচর্যার জন্য প্রয়োজনীয় সমস্ত পাত্র, পর্দা, — এগুলির দেখাশুনা ও রক্ষণাবেক্ষণের দায়িত্ব ছিল এদের উপর।
{3:32} পুরোহিত হারোণের পুত্র ইলিয়াসর লেবি বংশের অধ্যক্ষদের কর্তারূপে পবিত্র স্থানের রক্ষণাবেক্ষণের উপরে নিযুক্ত ছিলেন।
{3:33} মরারি থেকে উৎপন্ন হল মহলীয় ও মুশীয় গোষ্ঠী। এরা মরারি গোষ্ঠীর অন্তর্ভুক্ত
{3:34} এক মাস ও তার চেয়ে বেশি বয়সের পুরুষের সংখ্যা গণনা করা হলে এদের লোকসংখ্যা হল ছয় হাজার দুশো।
{3:35} অবিহয়িলের পুত্র এরিয়েল হল মরারি গোষ্ঠীর কর্তা। প্রভু পরমেশ্বরের শিবিরের উত্তর দিকে ছাউনি ফেলত এরা।
{3:36} মরারি গোষ্ঠীর লোকদের উপর ভার ছিল শিবিরের তক্তা, অর্গল, স্তম্ভ, খাপ ইত্যাদি দ্রব্য এবং
{3:37} প্রাঙ্গণের চারিদিকের স্তম্ভ এবং সেগুলির খাপ, খোঁটা ও দড়িদাড়া ইত্যাদির রক্ষণাবেক্ষণ করা এবং এগুলির দেখাশোনা করা।
{3:38} সম্মিলন শিবিরের সম্মুখে পূর্ব দিকে মোশি, হারোণ ও তাঁর পুত্রগণ ছাউনি ফেলতেন। পবিত্র স্থানে ইসরায়েলীদের জন্য করণীয় সমস্ত অনুষ্ঠান পালনের দায়িত্ব তাঁদের উপর ন্যস্ত ছিল। অন্য কেউ এই কাজে হস্তক্ষেপ করলে তার প্রাণদণ্ড হত।
{3:39} মোশি ও হারোণ প্রভু পরমেশ্বরের বিভিন্ন গোষ্ঠী অনুযায়ী লেবির বংশধরদের গণনা করলেন। গণনা অনুযায়ী এক মাস ও তার চেয়ে বেশি বয়সের পুরুষের সংখ্যা হল সর্বমোট বাইশ হাজার।
{3:40} প্রভু পরমেশ্বর মোশিকে বললেন, তুমি ইসরায়েলীদের বল, এক মাস ও তার চেয়ে বেশি বয়সের প্রথম গর্ভের পুত্র সন্তানদের গণনা কর এবং তাদের নাম তালিকাভুক্ত কর।
{3:41} আমি প্রভু পরমেশ্বর, আমার অধিকারভুক্ত ইসরায়েলীদের প্রথম গর্ভের সন্তানদের পরিবর্তে তুমি লেবীয়দের এবং ইসরায়েলীদের সমস্ত প্রথম গর্ভের পশুর পরিবর্তে লেবীয়দের পশুধন গ্রহণ কর।
{3:42} মোশি প্রভু পরমেশ্বরের আজ্ঞানুসারে ইসরায়েলীদের সমস্ত গর্ভের সন্তান গণনা করলেন।
{3:43} এক মাস ও চার চেয়ে বেশি বয়সের প্রথম গর্ভের পুত্র সন্তানদের নামসহ সংখ্যা সর্বমোট বাইশ হাজার দুশো ছিয়াত্তর।
{3:44} প্রভু পরমেশ্বর মোশিকে বললেন,
{3:45} তুমি ইসরায়েলীদের সমস্ত প্রথম গর্ভের সন্তানের পরিবর্তে লেবীয়দের এবং তাদের পশুধনের পরিবর্তে লেবীয়দের পশুধন গ্রহণ কর। আমি প্রভু পরমেশ্বর, লেবীয়েরা হবে আমার।
{3:46} ইসরায়েলীদের প্রথম গর্ভের সন্তানদের মধ্যে লেবীয়দের সংখ্যার চেয়ে অতিরিক্ত যে দুশো তিয়াত্তর জন থাকবে
{3:47} তাদের প্রত্যেককে মুক্ত করার জন্যে পবিত্র স্থানের শেকেলের মাপ অনুযায়ী জনপিছু পাঁচ শেকেল রূপো গ্রহণ করবে। কুড়ি গেরাতে এক শেকেল হয়।
{3:48} লেবীয়দের সংখ্যাতিরিক্ত লোকদের মুক্তিপণস্বরূপ রৌপ্যমুদ্রা তুমি হারোণ ও তার পুত্রদের দেবে।
{3:49} তখন মোশি লেবীয়দের বিনিময়ে মুক্ত লোকেরা ছাড়া যারা অবশিষ্ট থাকল, তাদের মুক্তিপণ গ্রহণ করলেন।
{3:50} তিনি ইসরায়েলীদের প্রথম গর্ভের সন্তানদের কাছ থেকে পবিত্র স্থানের শেকেলের মাপ অনুযায়ী এক হাজার তিনশো পঁয়ষট্টি শেকেল রূপো গ্রহণ করলেন।
{3:51} প্রভু পরমেশ্বরের নির্দেশ অনুযায়ী মোশি সেই মুক্ত লোকদের প্রদত্ত রূপো হারোণ ও তাঁর পুত্রদের দিলেন। প্রভু পরমেশ্বর মোশিকে এই নির্দেশই দিয়েছিলেন।
{i4:1} কহাৎ গোষ্ঠীর দায়িত্ব
{4:1} প্রভু পরমেশ্বর মোশি ও হারোণকে বললেন,
{4:2} তোমরা লেবীয়দের মধ্যে থেকে নিজ নিজ পরিবার ও পিতৃকুল অনুযায়ী কোহাৎ গোষ্ঠীর
{4:3} ত্রিশ বছর থেকে পঞ্চাশ বছর বয়সের সমস্ত লোক, যারা সম্মিলন শিবিরে পরিচর্যার কাজ করতে পারবে, তাদের গণনা কর।
{4:4} সম্মিলন শিবিরের মধ্যে মহাপবিত্র স্থানে কোহাৎ গোষ্ঠীর লোকদের কাজ হবে এই:
{4:5} শিবির তুলে যাত্রা করার সময় হারোণ ও তার পুত্রেরা ভিতরে যাবে এবং ব্যবধানসূচক পর্দাটি খুলে নামিয়ে তার দ্বারা চুক্তি সিন্দুকটি ঢাকা দেবে
{4:6} এবং তার উপরে শুশুকের চামড়ার আচ্ছাদন দেবে। তারপর সেটির উপরে নীল রঙের এক খণ্ড কাপড় পেতে দেবে এবং সেটিক বয়ে নিয়ে যাওয়ার ডাণ্ডাগুলি লাগিয়ে দেবে।
{4:7} তারা প্রভু পরমেশ্বরের উপস্থিতির প্রতীক রুটি রাখার টেবিলের উপর এক খণ্ড নীল কাপড় পেতে দেবে এবং তার উপরে থালা, ধূপদান, বাটি ও পেয় নৈবেদ্যের কলসগুলি রাখব। নিত্যনৈমিত্তিক নৈবেদ্যের রুটিও তার উপরে রাখবে।
{4:8} এগুলির উপরে তারা লাল রঙের এক খণ্ড কাপড় পেতে দেব এবং শুসুকের চামড়ার আচ্ছাদন দিয়ে তা ঢাকা দেবে ও সেটিকে বয়ে নিয়ে যাওয়ার ডাণ্ডাগুলি পরিয়ে দেবে।
{4:9} এক খণ্ড নীল কাপড় দিয়ে তারা দীপাধার, দীপ ও তার চিমটা, ছাইদান এবং দীপ জ্বালানোর জন্য তেল রাখার পাত্রগুলি ঢেকে দেবে।
{4:10} দীপাধার ও তার সাজসরঞ্জাম শুশুকের ভারি চামড়ার আচ্ছাদন দিয়ে ঢেকে সেটিকে বয়ে নিয়ে যাওয়ার পাটাতনের উপরে রাখবে।
{4:11} তারপর তারা স্বর্ণবেদীর উপরে নীল রঙের কাপড় বিছিয়ে দেবে এবং সেটিকে শুশুকের চামড়ার আচ্ছাদন দিয়ে ঢাকবে। তারপর সেটিকে বয়ে নিয়ে যাওয়ার ডাণ্ডাগুলি পরিয়ে দেবে।
{4:12} তারপর তারা পবিত্র স্থানের ক্রিয়াকর্মে ব্যবহার্য বাসনপত্র নিয়ে নীল রঙের এক খণ্ড কাপড়ের মধ্যে রাখবে এবং শুশুকের চামড়ার আচ্ছাদন দিয়ে সেগুলি ঢেকে বয়ে নিয়ে যাওয়ার পাটাতনের উপরে রাখবে।
{4:13} তারপর তারা বেদীর ছাই পরিস্কার করে তার উপরে বেগুনী রঙের কাপড় পেতে দেব।
{4:14} তার উপরে তারা বেদীর ক্রিয়াকর্মে ব্যবহার্য সকল পাত্র, ছাইদান, ত্রিশূল, হাতা, ডাবর ইতাদি রাখবে এবং শুশুকের চামড়ার আচ্ছাদন দিয়ে সেগুলি ঢাকবে এবং বয়ে নিয়ে যাওয়ার ডাণ্ডাগুলি পরিয়ে দেবে।
{4:15} এইভাবে শিবির তুলে যাত্রা করার সময় হারোণ ও তার পুত্রেরা পবিত্র স্থান এবং সেখানকার সাজসরঞ্জাম আসবাবপত্রাদি ঢেকে দেওয়ার পর গোষ্ঠীর লোকেরা সেগুলি বয়ে নিয়ে যাওয়ার জন্য যাবে। কিন্তু তারা কোন পবিত্র বস্তু স্পর্শ করবে না, তাহলে তাদের মৃত্যু হবে। সম্মিলন শিবিরের উক্ত দ্রব্যগুলি বয়ে নিয়ে যাওয়ার দায়িত্ব কোহাৎ গোষ্ঠীর উপরে থাকবে।
{4:16} দীপ জ্বালানোর তেল, সুগন্ধি ধূপ, নিত্যনৈমিত্তিক ভোগ এবং অভিষেকের তেল ইত্যাদির তত্ত্বাবধান, প্রভু পরমেশ্বরের শিবির এবং তার ভিতরকার সবকিছুর - পবিত্র স্থান এবং সেখানকার সমস্ত দ্রব্যাদির তত্ত্বাবধানের দায়িত্ব থাকবে হারোণের পুত্র পুরোহিত ইলিয়াসরের উপর।
{4:17} প্রভু পরমেশ্বর মোশি ও হারোণকে আরও বললেন,
{4:18} তোমরা লেবীয়দের মধ্য থেকে কোহাৎ গোষ্ঠীর লোকদের উচ্ছিন্ন হতে দিও না।
{4:19} তারা যখন মহাপবিত্র বস্তুসমূহের সান্নিধ্যে যাবে, তখন তারা যাতে বাঁচে, মারা না যায় তার জন্য তোমরা এই ব্যবস্থা করবে: হারোণ ও তার পুত্রেরা শিবিরের ভিতরে গিয়ে তাদের প্রত্যেকের নির্দিষ্ট কাজ ও বোঝা বওয়ার দায়িত্ব স্থির করে দেবে।
{4:20} তারা যেন এক মুহূর্তের জন্যও পবিত্র বস্তুসমূহ দেখতে শিবিরের ভিতরে না যায়, গেলে তাদের মৃত্যু অবধারিত।
{4:21} প্রভু পরমেশ্বর মোশিকে বললেন,
{4:22} তুমি পরিবার ও পিতৃকুল অনুসারে গের্শোনের বংশধরদেরও সংখ্যা গণনা কর।
{4:23} ত্রিশ থেকে পঞ্চাশ বছর বয়স পর্যন্ত যতজন পুরুষ সম্মিলন শিবিরে পরিচর্যার কাজে নিযুক্ত হতে পারে, তাদের একটি তালিকা প্রস্তুত কর।
{4:24} গের্শোন গোষ্ঠীর লোকদের নির্দিষ্ট কাজ ও বোঝা বওয়ার দায়িত্ব হবে এই:
{4:25} তারা শিবিরের পর্দাসমূহ, সম্মিলন শিবির ও তার আবরণ এবং তার উপরকার শুশুকের চামড়ার ছাউনি, সম্মিলন শিবিরদ্বারের পর্দা,
{4:26} প্রাঙ্গণের পর্দা, শিবির ও বেদীর চারিদিকের প্রাঙ্গণদ্বারের পর্দা সেগুলির দড়িদড়া ও সাজসরঞ্জাম ইত্যাদি বয়ে নিয়ে যাবে এবং সেগুলির তত্ত্বাবধানের জন্য প্রয়োজনীয় সব কাজ তারা করবে।
{4:27} হারোণ ও তার পুত্রদের নির্দেশ অনুসারে গের্শোন গোষ্ঠীর লোকেরা তাদের নির্দিষ্ট কাজ করবে এবং বোঝা বয়ে নিয়ে যাবে। তারা কোন কোন বোঝা নিয়ে যাবে, তা তোমরা ঠিক করে দেবে।
{4:28} এই কাজগুলিই হবে সম্মিলন শিবিরে গের্শোন গোষ্ঠীর লোকদের করণীয় এবং পুরোহিত হারোণের পুত্র ইথামরের তত্ত্বাবধানে তাদের কাজকর্ম পরিচালিত হবে।
{4:29} আর তুমি মরারির বংশধরদেরও পরিবার ও পিতৃকুল অনুসারে গণনা কর।
{4:30} ত্রিশ থেকে পঞ্চাশ বছর বয়স পর্যন্ত যতজন পুরুষ সম্মিলন শিবিরের পরিচর্যার কাজে নিযুক্ত হতে পারে, তাদের সংখ্যা গণনা কর।
{4:31} সম্মিলন শিবিরে তাদের কাজের মধ্যে নিম্নলিখিত জিনিসগুলি বয়ে নিয়ে যাওয়ার দায়িত্ব থাকবে: শিবিরের কাঠামোগুলি, সেগুলির খিল, খুঁটি, খাপ এবং
{4:32} প্রাঙ্গণের চারিদিকের খুঁটি, সেগুলির খাপ, খোঁটা, দড়িদড়া এবং সেগুলির আনুষঙ্গিক সাজসরঞ্জাম। তোমরা তাদের প্রত্যেকের নামে নির্দিষ্ট বোঝা বওয়ার ভার দেবে।
{4:33} এই হবে সম্মিলন শিবিরে মরারি গোষ্ঠীর লোকদের কাজ এবং পুরোহিত হারোণের পুত্র ইথামরের অধীনে তারা কাজ করবে।
{i4:34} লেবীয় গোষ্ঠীদের সংখ্যা গণনা
{4:34} মোশি, হারোণ ও
{4:35} জনমণ্ডলীর নেতৃবৃন্দ কহাৎ,
{4:36} গের্শোন ও মরারি
{4:37} গোষ্ঠীর লোকদের পরিবার
{4:38} ও পিতৃকুল অনুসারে
{4:39} গণনা করলেন। ত্রিশ
{4:40} থেকে পঞ্চাশ বছর
{4:41} বয়সের যতজন পুরুষ
{4:42} সম্মিলন শিবিরে পরিচর্যার
{4:43} কাজ করতে পারে,
{4:44} তাদের সংখ্যা তাঁরা
{4:45} গণনা করলেন। কহাৎ,
{4:46} গের্শোন ও মরারি
{4:47} গোষ্ঠীর পরিবার অনুযায়ী
{4:48} তালিকাভুক্ত লোকের সংখ্যা হল এই: কোহাৎ 2,750 গের্শোন 2,630 মরারি 3,200 সর্বমোট 8,580
{4:49}  
{i5:1} শিবিরের শুচিতা
{5:1} প্রভু পরমেশ্বর মোশিকে বললেন,
{5:2} তুমি ইসরায়েলীদের নির্দেশ দাও যেন তারা তাদের ছাউনি থেকে কুষ্ঠ ও প্রমেহ রোগগ্রস্ত সমস্ত লোককে এবং মৃতের সংস্পর্শে অশুচি লোকদের বার করে দেয়।
{5:3} তোমরা নারী পুরুষ নির্বিশেষে এদের সকলকেই ছাউনি থেকে বার করে দেবে। যেখানে আমার আবাস, তারা যেন তোমাদের সেই ছাউনি অশুচি না করে।
{5:4} মোশির প্রতি প্রভু পরমেশ্বরের নির্দেশ অনুযায়ী ইসরায়েলীরা ঐ ধরনের লোকদের ছাউনি থেক এবার করে দিল।
{i5:5} অসতী স্ত্রীর পরীক্ষা
{5:5} প্রভু পরমেশ্বর মোশিকে বললেন,
{5:6} তুমি ইসরায়েলীদের বল, পুরুষ বা নারী কেউ যদি কারও প্রতি অন্যায় আচরণ করে, প্রভু পরমেশ্বরের কাছে অবিশ্বস্ত হয়, তাহলে তার অপরাধ দণ্ডযোগ্য হবে।
{5:7} সে তার অপরাধ স্বীকার করবে এবং তার অপরাধের জন্য ক্ষতিপূরণ দেবে। এ ছাড়াও সে ক্ষতির পরিমাণের এক পঞ্চমাংশ বেশি ক্ষতিগ্রস্ত ব্যক্তিকে দেবে।
{5:8} যদি ক্ষতিগ্রস্ত ব্যক্তির অবর্তমানে ক্ষতিপূরণ গ্রহণ করার মত কোন নিকট আত্মীয় না থাকে, তাহলে ক্ষতিপূরণের অর্থ প্রভু পরমেশ্বরের প্রাপ্য হবে এবং পুরোহিত সেই অর্থ গ্রহণ করবে। এছাড়াও প্রায়শ্চিত্তের জন্য তাকে একটি মেষ দিতে হবে, পুরোহিত সেটি দিয়ে তার প্রায়শ্চিত্ত করবে।
{5:9} ইসরায়েলীরা নিজেদের পবিত্র দ্রব্যসামগ্রীর মধ্য থেকে অর্ঘ্যস্বরূপ যে সমস্ত দ্রব্য আরতি সহকারে নিবেদন করার জন্য পুরোহিতের কাছে আনবে, তার সব কিছুই পুরোহিতের প্রাপ্য হবে।
{5:10} উপহাররূপে প্রদত্ত সমস্ত দ্রব্য পুরোহিতের হবে, কেউ যদি পুরোহিতকে কিছু দেয় তবে তাও তারই হবে।
{5:11} প্রভু পরমেশ্বর মোশিকে বললেন,
{5:12} তুমি ইসরায়েলীদের বল যে, কোন বিবাহিতা নারী যদি ভ্রষ্টা হয়ে স্বামীর কাছে অবিশ্বাসিনী হয়,
{5:13} স্বামীর অগোচরে সে যদি কোন পুরুষের সঙ্গে সহবাস করে অসতী হওয়া সত্ত্বেও প্রত্যক্ষ সাক্ষ্যের অভাবে তার অপরাধ গোপন থাকে,
{5:14} এবং সেক্ষেত্রে ঈর্ষার বশবর্তী হয়ে তার স্বামী যদি সেই অসতী স্ত্রীর প্রতি সন্দিগ্ধ হয়, কিংবা স্ত্রী অসতী না হওয়া সত্ত্বেও যদি স্বামী ঈর্ষাবশত স্ত্রীর প্রতি সন্দিহান হয়,
{5:15} তাহলে সেই স্বামী তার স্ত্রীকে পুরোহিতের কাছে উপস্থিত করবে এবং তার জন্য নির্দিষ্ট নৈবেদ্য, এক ঐফার দশ ভাগের এক ভাগ যবের দানাও সঙ্গে আনবে। তার উপরে সে কোন তেল ঢালবে না, বা সুগন্ধি দ্রব্য মিশাবে না, কারণ তা হচ্ছে ঈর্ষাপ্ররোচিত ভোগ, অপরাধের প্রতিবিধানকল্পে উৎসর্গিত নৈবেদ্য।
{5:16} পুরোহিত সেই স্ত্রীকে প্রভুর পরমেশ্বরের সম্মুখে উপস্থিত করবে।
{5:17} তখন সে একটা মাটির পাত্রে পবিত্র জল নিয়ে প্রভু পরমেশ্বরের শিবিরের মেঝে থেকে ধুলো নিয়ে সেই জলে মিশাবে।
{5:18} তারপর পুরোহিত ঐ নারীকে প্রভু পরমেশ্বরের সম্মুখে দাঁড় করিয়ে তার মাথার চুল খুলে দেবে এবং অপরাধের প্রতিবিধানকল্পে উৎসর্গিত ভােগ অর্থাৎ সেই ঈর্ষা প্ররোচিত ভােগ তার হাতে দেবে। পুরোহিতের নিজের হাতে থাকবে অভিশাপের প্রতীকস্বরূপ তিক্ত জল, যার দ্বারা সত্য উদ্ঘাটন করা হবে।
{5:19} পুরোহিত সেই নারীকে দিয়ে শপথ করিয়ে তাকে বলবে, যদি অপর কোন পুরুষের সঙ্গে তোমার সহবাস না ঘটে থাকে, যদি তুমি তোমার স্বামীর অধীনে থাকা কালে বিপথগামিনী হয়ে অসতী না হও, তাহলে এই সত্য উদ্ঘাটনকারী অভিশাপের প্রতীক জলের দ্বারা তোমার নির্দোষিতা প্রমাণিত হবে।
{5:20} কিন্তু যদি তুমি তোমার স্বামীর অধীনে থাকা সত্ত্বেও বিপথগামিনী হয়ে অসতী হও, তোমার স্বামী ভিন্ন অপর কোন পুরুষের সঙ্গে সহবাস করে থাক, তাহলে
{5:21} (পুরোহিত সেই নারীকে অভিশাপের শপথ গ্রহণ করিয়ে বলবে) প্রভু পরমেশ্বর তেমার ঊরু অবশ এবং দেহ স্ফীত করে স্বজাতীয়দের মধ্যে অভিশাপ ও অপবাদের পাত্রী করবেন।
{5:22} এই সত্য উদ্ঘাটনকারী জল তোমার উদরে প্রবেশ করে তোমার দেহ স্ফীত এবং ঊরু অবশ করে দেবে। এ কথার পর সেই নারী বলবে, আমেন, আমেন।
{5:23} পুরোহিত এই অভিশাপবাক্য একটি পুস্তকে লিখবে, পরে ঐ তিক্ত জল দিয়এ তা মুছে ফেলবে।
{5:24} তারপর সে ঐ অভিশপ্ত তিক্ত জল ঐ নারীকে পান করতে দেবে। সেই জল তার দেহে প্রবেশ করবে।
{5:25} তারপর পুরোহিত ঐ নারীর হাত থেকে ঈর্ষা প্ররোচিত ভোগ নিয়ে প্রভু পরমেশ্বরের সম্মুখে আরতি করে বেদীর উপরে স্থাপন করবে।
{5:26} পুরোহিত ঐ ভোগের স্মারক অংশ হিসাবে তা থেকে এক মুঠো নিয়ে বেদীর আগুনে আহুতি দেবে, তারপর সেই নারীকে ঐ জল পান করাবে।
{5:27} ঐ জল পান করানোর পর, সেই নারী যদি স্বামীর প্রতি অবিশ্বাসিনী হয়ে অসতী হয়ে থাকে, তাহলে সেই অভিশপ্ত জল তার দেহে প্রবেশ করে যন্ত্রণা সৃষ্টি করবে এবং তার দেহ স্ফীত ও ঊরু অবশ হয়ে যাবে। সে স্বজাতীয়দের মধ্যে অভিশাপের পাত্রী হবে।
{5:28} আর যদি সেই নারী অসতী না হয়, সতীই থাকে, তাহলে সে কলঙ্কমুক্ত হবে এবং গর্ভধারণ করতে পারবে।
{5:29} ঈর্ষাঘটিত বিষয়ের মীমাংসার জন্য এই বিধি। স্বামীর অধীনে থাকাকালে কোন স্ত্রী বিপথগামিনী হয়ে অসতী হলে,
{5:30} কিংবা কোন স্বামী ঈর্ষাবশত স্ত্রীর প্রতি সন্দেহপরায়ণ হলে সে তার স্ত্রীকে প্রভু পরমেশ্বরের সম্মুখে উপস্থিত করবে। তখন পুরোহিত সে সম্পর্কে উল্লিখিত ব্যবস্থা অনুসরণ করবে।
{5:31} তাহলে সেই স্বামী অপরাধমুক্ত হবে, কিন্তু স্ত্রীকে নিজের অপরাধের দায় বহন করতে হবে।
{i6:1} মানত সংক্রান্ত বিধি
{6:1} প্রভু পরমেশ্বর মোশিকে বললেন,
{6:2} তুমি ইসরায়েলীদের বল যে, কোন পুরুষ বা নারী যদি প্রভু পরমেশ্বরের উদ্দেশে নিজেকে উৎসর্গ করার জন্য বিশেষভাবে নাজিরী ব্রত পালন করতে চায়,
{6:3} তাহলে তাকে সুরা এবং উত্তেজক পানীয় বর্জন করতে হবে। সুরা থেকে তৈরি কোন সিরকা বা কোন উত্তেজক পানীয় সে পান করবে না। আঙুরের রস সে পান করবে না, টাটকা কি শুকনো কোন আঙুরই সে খাবে না।
{6:4} ব্রত পালনের কালে সে আঙুর ফল থেকে তৈরি কোন কিছুই খাবে না, এমনকি আঙুরের বীজ বা খোসাও সে খেতে পারবে না।
{6:5} এইসময় তার মাথায় ক্ষুর স্পর্শ করা হবে না। প্রভু পরমেশ্বরের উদ্দেশে তার ব্রত পালনের কাল শেষ না হওয়া পর্যন্ত তাকে পবিত্র ভাবে থাকতে হবে এবং মাথার চুল সে কাটতে পারে না।
{6:6} প্রভু পরমেশ্বরের উদ্দেশে সে যতদিন ব্রত পালন করবে ততদিন সে কোন মৃতদেহের কাছে যাবে না।
{6:7} এমন কি তার বাবা, মা ভাই বা বোনের মৃত্যু হলেও সে অশৌচ পালন করবে না কারণ ঈশ্বরের উদ্দেশে পৃথক হওয়ার চিহ্ন সে মস্তকে ধারণ করছে।
{6:8} পৃথক থাকার দিনগুলিতে সে প্রভুর উদ্দেশে পবিত্র থাকবে।
{6:9} তার উপস্থিতিতে কোন লোক যদি হঠাৎ মারা যায় এবং তার ফলে তার মাথার উৎসর্গিত চুল অশুচি হয় তাহলে সে শুদ্ধির দিনে অর্থাৎ সপ্তম দিনে মাথা মুড়িয়ে ফেলবে।
{6:10} অষ্টম দিনে সে দুটি ঘুঘু কিংবা দুটি পায়রা সম্মিলন শিবিরের দ্বারে পুরোহিতের কাছে নিয়ে যাবে।
{6:11} পুরোহিত তার একটিকে প্রায়শ্চিত্ত বলিরূপে এবং অন্যটিকে হোমবলিরূপে উৎসর্গ করে তার মৃতদেহের সংস্পর্শজনিত দোষের জন্য প্রায়শ্চিত্ত করবে। সেই দিন সে আবার তার মাথার চুল উৎসর্গ করবে।
{6:12} প্রভু পরমেশ্বরের উদ্দেশে ব্রত পালনের জন্য সে আবার নিজেকে উৎসর্গ করবে। প্রায়শ্চিত্ত বলির জন্য তাকে একটি এক বছর বয়সের মেষশাবক উৎসর্গ করতে হবে। এভাবে অশুচি হওয়ার দরুণ তার আগেকার ব্রত পালনের দিনগুলি বিফল হবে।
{6:13} ব্রত পালনের কাল সম্পূর্ণ হওয়ার পর নাজিরী ব্রতধারীদের জন্য বিধি হবে এই: তাকে সম্মিলন শিবিরের দ্বারে নিয়ে যেতে হবে।
{6:14} প্রভু পরমেশ্বরের উদ্দেশে সে নিম্নলিখিত অর্ঘ্য নিবেদন করবে: হোমের জন্য এক বছর বয়সের নিখুঁত একটি মেষ, প্রায়শ্চিত্তের জন্য এক বছর বয়সের নিখুঁত একটি মেষী এবং স্বস্ত্যয়নের জন্য নিখুঁত একটি মেষ ও
{6:15} এক ঝুড়ি খামিরবিহীন রুটি, মিহি ময়দার তৈরী তেলে ভাজা পিঠে, তেলেভাজা খামিরবিহীন সরু চাকলি এবং তার সঙ্গে যথাযোগ্য ভোজ্য ও পানীয় নৈবেদ্য আনবে।
{6:16} পুরোহিত প্রভু পরমেশ্বরের সম্মুখে এই সমস্ত দ্রব্য উপস্থিত করবে এবং তার জন্য প্রায়শ্চিত্ত বলি ও হোম নিবেদন করবে।
{6:17} পরে সে খামিরবিহীন রুটির ঝুড়ির সঙ্গে স্বস্ত্যয়ন বলির মেষটি প্রভুর উদ্দেশে উৎসর্গ করবে এবং এর সঙ্গে ভোজ্য ও পানীয় নৈবেদ্যও নিবেদন করবে।
{6:18} পরে সেই নাজিরী ব্রতধারী সম্মিলন শিবিরের দ্বারে নিজের মাথা মুড়িয়ে ফেলবে এবং মাথার উৎসর্গিত কেশ নিয়ে স্বস্ত্যয়ন বলির বেদীতে হোমানলে আহুতি দেবে।
{6:19} উৎসর্গিত কেশ আহুতি দেওয়ার পর পুরোহিত সিদ্ধ করা বলির মেষের কাঁধের অংশটি এবং ঝুড়ি থেকে একটি খামিরবিহীন রুটি ও একটি খামিরবিহীন সরু চাকলি পিঠে নিয়ে উক্ত নাজিরী ব্রতধারীর হাতে দেবে।
{6:20} পুরোহিত এইগুলি আরতি সহকারে প্রভুর উদ্দেশে নিবেদন করবে। এইগুলি এবং আরতি সহকারে নিবেদিত পাঁজর এবং উরু পুরোহিতের প্রাপ্য পবিত্র অংশ হবে। এই সমস্ত নিবেদন করে ব্রত উদযাপন করার পর উক্ত নাজিরী ব্রতধারী ব্যক্তি দ্রাক্ষারস পান করতে পারবে।
{6:21} নাজিরী ব্রতধারী ব্যক্তির জন্য এই বিধি। নাজিরী ব্রতধারণের জন্য তাকে উল্লিখিত নৈবেদ্য প্রভু পরমেশ্বরের উদ্দেশে উৎসর্গ করাতে হবে। এ ছাড়াও সে নিজের সামর্থ্য অনুযায়ী তার মানত পূর্ণ করবে। নাজিরী ব্রত পালনের বিধি অনুযায়ী তাকে এই সমস্ত কাজ করতে হবে।
{i6:22} পুরোহিতের আশীর্বচন
{6:22} প্রভু পরমেশ্বর মোশিকে বললেন,
{6:23} তুমি হারোণ ও তার পুত্রদের বল, তোমরা ইসরায়েলীদের প্রতি আশীর্বচনের সময় এই কথাগুলি উচ্চারণ করবে:
{6:24} প্রভু পরমেশ্বর তোমাদের আশীর্বাদ করুন, রক্ষা করুন তোমাদের।
{6:25} তোমাদের প্রতি প্রসন্নতার উজ্জ্বল হোক তাঁর শ্রীমুখ, তোমাদের উপরে অনুগ্রহ বর্ষণ করুন তিনি।
{6:26} বিরাজ করুক তোমাদের উপরে তাঁর কৃপাদৃষ্টি, তিনি দান করুন তোমাদের অপার শান্তি।
{6:27} এইভাবে তারা যেন ইসরায়েলীদের অন্তরে আমার নাম অঙ্কিত করে, তাহলে আমি তাদের আশীর্বাদ করব।
{i7:1} ইসরায়েলী নেতৃবৃন্দের অর্ঘ্য নিবেদন
{7:1} মোশি যে দিন শিবির সংস্থাপনের কাজ শেষ করলেন এবং সেটি অভিষিক্ত করে পবিত্র করলেন ও শিবিরের সকল সাজসরঞ্জাম, বেদী ও তার সকল আসবাবপত্র অভিষিক্ত ও পবিত্র করলেন,
{7:2} সেই দিন ইসরায়েলীদের নেতৃবৃন্দ, গোষ্ঠীপতিগণ,- যাঁরা তালিকাভুক্ত লোকদের নায়করূপে নিযুক্ত হয়েছিলেন,
{7:3} তাঁরা প্রভু পরমেশ্বরের উদ্দেশে তাঁদের উপহারসামগ্রী ছয়টি ছাউনি-ঢাকা গাড়ি বোঝাই করে বারোটি বলদসহ নিয়ে এলেন। প্রতি দুজন নায়ক একটি করে গাড়ি আর মাথা পিছু একটি করে বলদ নিয়ে শিবিরের সম্মুখে উপস্থিত হলেন।
{7:4} প্রভু পরমেশ্বর তখন মোশিকে বললেন,
{7:5} তুমি এদের কাছ থেকে এগুলি গ্রহণ কর। এগুলি সম্মিলন শিবিরের কাজকর্মে ব্যবহার করা হবে। তুমি এগুলি লেবীয়দের মধ্যে প্রত্যেকের কাজ অনুযায়ী বন্টন করে দেবে।
{7:6} মোশি ঐ গাড়ি ও বলদগুলি নিয়ে লেবীয়দের মধ্যে বন্টন করে দিলেন।
{7:7} গের্শোনী গোষ্ঠীর লোকদের কাজ অনুযায়ী তিনি তাদের দুটি গাড়ি ও চারটি বলদ দিলেন।
{7:8} মরারি গোষ্ঠীর লোকদের কাজ অনুযায়ী তিনি তাদের জন্য চারটি গাড়ি ও আটটি বলদ পুরোহিত হারোণের পুত্র ইথামরের কতৃত্বাধীনে দিলেন।
{7:9} কিন্ত কোহাৎ গোষ্ঠীর লোকদের জন্য তিনি কিছুই দিলেন না, কারণ পবিত্র দ্রব্যসামগ্রী রক্ষণাবেক্ষণের ভার তাদের উপর ন্যস্ত ছিল, সেগুলি তারা কাঁধে করেই বয়ে নিয়ে যেত।
{7:10} বেদী অভিষিক্ত করার দিন নেতৃবৃন্দ বেদী প্রতিষ্ঠা উপলক্ষ্যে তাঁদের উপহারসামগ্রী নিয়ে এলেন এবং বেদীর সম্মুখে নিজ নিজ উপহার উৎসর্গ করলেন।
{7:11} প্রভু পরমেশ্বর তখন মোশিকে বললেন, বেদী প্রতিষ্ঠা উপলক্ষ্যে এক এক দিন এক এক জন নায়ক উপহার উৎসর্গ করবে।
{7:12} এইভাবে তারা
{7:13} তাদের পালা
{7:14} অনুসারে নৈবেদ্য
{7:15} উৎসর্গ করল:
{7:16} 1 ম
{7:17} যিহুদা অম্মীনাদবের
{7:18} পুত্র নহশোন
{7:19} 2 য়
{7:20} ইষাখর সূয়ারের
{7:21} পুত্র নথনেল
{7:22} 3 য়
{7:23} সবূলুন হেলোনের
{7:24} পুত্র ইলীয়াব
{7:25} 4 র্থ
{7:26} রূবেণ শদেয়ুরের
{7:27} পুত্র ইলীষুর
{7:28} 5 ম
{7:29} শিমিয়োন সুরীশদ্দয়ের
{7:30} পুত্র শলুমীয়েল
{7:31} 6 ষ্ঠ
{7:32} গাদ দ্যুয়েলের
{7:33} পুত্র ইলীয়াসফ
{7:34} 7 ম
{7:35} ইফ্রয়িম অম্মীহুদের
{7:36} পুত্র ইলীশামা
{7:37} 8 ম
{7:38} মনঃশি পদাহসূরের
{7:39} পুত্র গমলীয়েল
{7:40} 9 ম
{7:41} বিন্যামীন গিদিয়োনির
{7:42} পুত্র অবীদান
{7:43} 10 ম
{7:44} দান অম্মীশদ্দয়ের
{7:45} পুত্র অহীয়েষর
{7:46} 11 শ
{7:47} আশের অক্রণের
{7:48} পুত্র পগীয়েল
{7:49} 12 শ
{7:50} নপ্তালি ঐনেলের
{7:51} পুত্র অহীর
{7:52} তাদের প্রত্যেকের
{7:53} নিবেদিত উপহার
{7:54} একই ধরণের
{7:55} ছিল: 130
{7:56} শেকেল ওজনের
{7:57} একটি রূপোর
{7:58} থালা, ভক্ষ্য
{7:59} নৈবেদ্য নিবেদনের
{7:60} জন্য পীঠস্থানের
{7:61} মান অনুযায়ী
{7:62} সত্তর শেকেল
{7:63} ওজনের একটি
{7:64} রূপোর পাত্রে
{7:65} তেলের ময়ান
{7:66} দেওয়া পূর্ণ
{7:67} এক পাত্র
{7:68} ময়দা, সুগন্ধি
{7:69} ধূপে পূর্ণ
{7:70} 10 শেকেল
{7:71} ওজনের একটি
{7:72} সোনার পাত্র,
{7:73} একটি গোবৎস,
{7:74} একটি মেষ
{7:75} এবং হোমবলির
{7:76} জন্য এক
{7:77} বছর বয়সের
{7:78} একটি মেষশাবক,
{7:79} প্রায়শ্চিত্ত বলির
{7:80} জন্য একটি
{7:81} ছাগ এবং
{7:82} স্বস্ত্যয়ন বলির
{7:83} জন্য দুটি বৃষ, পাঁচটি মেষ, পাঁচটি ছাগ এবং এক বছর বয়সের পাঁচটি মেষশাবক।
{i7:84} দিন বংশ/গোষ্ঠী গোষ্ঠীপতি
{7:84} বেদী প্রতিষ্ঠার জন্য বারোজন ইসরায়েলী নেতা নিম্নলিখিত সর্বমোট অর্ঘ্য সামগ্রী নিবেদন করেছিলেনঃ বারোটি রূপোর
{7:85} থালা এবং বারোটি রূপোর পাত্র-মোট ওজন 2,400 শেকেল, সুগন্ধি ধূপে পূর্ণ বারোটি সোনার পাত্র-
{7:86} মোট ওজন 120 শেকেল। বারোটি বৃষ, বারোটি মেষ, এক বছর বয়স্ক বারোটি মেষশাবক ও
{7:87} তাদের ভক্ষ্য নৈবেদ্য ও প্রায়শ্চিত্ত বলির জন্য বারোটি ছাগ। স্বস্ত্যয়ন বলির জন্য 24 টি
{7:88} বৃষ, 60 টি মেষ, 60 টি ছাগ এবং এক বছর বয়স্ক 60 টি মেষশাবক।
{7:89} মোশি যখন প্রভু পরমেশ্বরের সঙ্গে কথা বলার জন্য সম্মিলন শিবিরের ভিতরে যেতেন, তখন তিনি চুক্তি সিন্দুকের আবরণের উপরে স্থাপিত করূবমূর্তিদ্বয়ের মধ্যবর্তী স্থান থেকে প্রভু পরমেশ্বরের কন্ঠস্বর শুনতে পেতেন। প্রভু পরমেশ্বর সেখান থেকে তাঁর সঙ্গে বাক্যালাপ করতেন।
{i8:1} দীপাধার স্থাপন
{8:1} প্রভু পরমেশ্বর মোশিকে বললেন,
{8:2} তুমি হারোণকে এই কথা বল: তুমি দীপগুলি এমন ভাবে সাজাবে যেন দীপাধারের সস্মুখে সাতটি দীপ আলো দেয়।
{8:3} হারোণ তা-ই করলেন। প্রভু পরমেশ্বর মোশিকে যেমন নির্দেশ দিয়েছিলেন সেইমত দীপাধারের সম্মুখভাগ আলোকিত করার জন্য তিনি দীপগুলি সাজিয়ে দিলেন।
{8:4} দীপাধারটির মূল থেকে শাখা প্রশাখা আগাগোড়া সবই ছিল পেটাই করা সোনা দিয়ে গড়া। প্রভু পরমেশ্বর মোশিকে যে নকশা দেখিয়েছিলেন সেই অনুযায়ী তিনি দীপাধারটি নির্মাণ করেছিলেন।
{i8:5} লেবীয়দের শুদ্ধিকরণ ও উৎসর্গীকরণ
{8:5} প্রভু পরমেশ্বর মোশিকে বললেন,
{8:6} তুমি ইসরায়েলীদের মধ্য থেকে লেবীয়দের পৃথক করে নাও, তাদের শুচি কর।
{8:7} এইভাবে তাদের শুচি করবে: তুমি তাদের উপর শুদ্ধি জল ছিটিয়ে দেবে, তারপর তারা সর্বাঙ্গ ক্ষৌরি করে জামা কাপড় ধুয়ে ফেলবে। এইভাবে তারা নিজেদের শুচি করবে।
{8:8} তারপর তারা একটি গোবৎস এবং সেই সঙ্গে তেলের ময়ান দেওয়া মিহি ময়দার ভোগ নিয়ে আসবে এবং তুমি প্রায়শ্চিত্ত বলির জন্য আর একটি গোবৎস নেবে।
{8:9} তারপর তুমি লেবীয়দের সম্মিলন শিবিরের সম্মুখে উপস্থিত করবে এবং সমগ্র ইসরায়েলী প্রতিবেশীকে সেখানে একত্র করবে।
{8:10} প্রভু পরমেশ্বরের সম্মুখে লেবীয়দের উপস্থিত করার পর ইসরায়েলীরা লেবীয়দের মাথায় হস্তাপর্ণ করবে।
{8:11} তারপর হারোণ সমগ্র ইসরায়েল জাতির নৈবেদ্যস্বরূপ লেবীয়দের প্রভু পরমেশ্বরের উদ্দেশে উৎসর্গ করবে এবং তারা প্রভু পরমেশ্বরের পরিচর্যার জন্য নিযুক্ত হবে।
{8:12} তারপর লেবীয়েরা ঐ গোবৎস দুটির মাথায় হস্তাপর্ণ করবে এবং তুমি লেবীয়দের প্রায়শ্চিত্তের জন্য প্রভু পরমেশ্বরের উদ্দেশে একটি গোবৎস প্রায়শ্চিত্ত বলিরূপে এবং অন্যটি হোমবলিরূপে উৎসর্গ করবে।
{8:13} তারপর তুমি লেবীয়দের প্রভু পরমেশ্বরের উদ্দেশে বিশেষ নৈবেদ্যস্বরূপ উৎসর্গ করবে এবং হারোণ ও তার পুত্রদের অধীনে তাদের নিযুক্ত করবে।
{8:14} এইভাবে তুমি ইসরায়েলীদের থেকে লেবীয়দের পৃথক করবে, আর তারা আমার নিজস্ব হবে।
{8:15} লেবীয়দের শুচি করে নৈবেদ্যরূপে উৎসর্গ করার পর তারা সম্মিলন শিবিরের কাজের জন্য যোগ্যতা লাভ করবে।
{8:16} ইসরায়েল জাতির মধ্য থেকে তারাই সম্পূর্ণভাবে আমার উদ্দেশে নিবেদিত হয়েছে। গর্ভের প্রথম ফল, ইসরায়েলীদের জ্যৈষ্ঠ সন্তানদের পরিবর্তে আমি তাদেরই নিজস্বরূপে গ্রহণ করেছি।
{8:17} কারণ মানুষ বা পশু ইসরায়েলীদের সব কিছুই গর্ভের প্রথম সন্তান আমার প্রাপ্য। যেদিন আমি মিশরের সমস্ত প্রথম গর্ভের সন্তানদের সংহার করেছিলাম সেই দিনই আমি নিজের জন্য তাদের পৃথক ও পবিত্র করেছিলাম।
{8:18} আমি ইসরায়েলীদের প্রথম সন্তানদের পরিবর্তে লেবীয়দের গ্রহণ করেছি।
{8:19} সম্মিলন শিবিরে ইসরায়েলীদের করণীয় সেবাকর্ম করার জন্য এবং তাদের হয়ে প্রায়শ্চিত্ত করার জন্য আমি লেবীয়দের হারোণ ও তার পুত্রদের হাতে সঁপে দিয়েছি, যেন পবিত্র স্থানের নিকটবর্তী হয়ে ইসরায়েলীরা বিপন্ন না হয়।
{8:20} লেবীয়দের সম্পর্কে প্রভু পরমেশ্বর মোশির মাধ্যমে যে সমস্ত নির্দেশ দিয়েছিলেন মোশি, হারোণ এবং ইসরায়েলী জনমণ্ডলী সবই পালন করল।
{8:21} লেবীয়েরা প্রায়শ্চিত্ত করে শুচি হল, জামা কাপড় ধুয়ে ফেলল। আর হারোণ প্রভুর উদ্দেশে তাদের নৈবেদ্যরূপে উৎসর্গ করলেন। তিনি তাদের শুচি করার উদ্দেশে তাদের জন্য প্রায়শ্চিত্ত করলেন।
{8:22} তারপর লেবীয়েরা হারোণ ও তাঁর পুত্রদের পরিচালনায় সম্মিলন শিবিরে তাদের নির্দিষ্ট পরিচর্যার কাজ করতে লাগল। লেবীয়দের সম্পর্কে প্রভু পরমেশ্বর মোশিকে যেমন নির্দেশ দিয়েছিলেন সেই অনুসারে তাদের জন্য সব কিছু করা হল।
{8:23} পরে প্রভু পরমেশ্বর মোশিকে বললেন,
{8:24} লেবীয়দের পালনীয় বিধি এই: পঁচিশ বছর এবং ততোধিক বয়সের লেবীয়েরা সম্মিলন শিবিরে পরিচর্যার কাজের তালিকাভুক্ত হবে।
{8:25} পঞ্চাশ বছর বয়স হলে তারা পরিচর্যার কাজ থেকে অবসর গ্রহণ করবে, আর পরিচর্যা করবে না।
{8:26} কিন্তু তারা সম্মিলন শিবিরে পরিচর্যারত ভ্রাতৃবৃন্দের কর্তব্য পালনে সাহায্য করবে, নিজেরা পরিচর্যার কোন কাজ করবে না। তুমি এইভাবে লেবীয়দের দায়িত্ব ও কর্তব্য নির্ধারণ করবে।
{i9:1} তারণোৎসব পালন
{9:1} মিশর দেশ থেকে ইসরায়েলীরা মুক্ত হয়ে বেরিয়ে আসার পর দ্বিতীয় বছরের প্রথম মাসে সিনাই প্রান্তরে প্রভু পরমেশ্বর মোশিকে বললেন,
{9:2} ইসরায়েলী নির্দিষ্ট সময়ে তারণোৎসব পালন করুক।
{9:3} এই মাসের চর্তুদশ দিনে সন্ধ্যাকালে নির্দিষ্ট সময়ে উৎসব পালনের বিধি ও নিয়ম অনুযায়ী তোমরা এই উৎসবের অনুষ্ঠান করবে।
{9:4} তখন মোশি ইসরায়েলীদের তারণোৎসব পালন করতে নির্দেশ দিলেন।
{9:5} ইসরায়েলীরা প্রথম মাসের চর্তুদশ দিনে সন্ধ্যাকালে সিনাই প্রান্তরে মোশিকে দেওয়া প্রভু পরমেশ্বরের নির্দেশ অনুযায়ীই উৎসব পালন করল।
{9:6} কিন্তু কয়েক জন লোক এক ব্যক্তির শব স্পর্শ করে অশুচি হওয়ায় সেদিন তারণোৎসব পালন করতে পারল না। তারা সেদিন মোশি ও হারোণের কাছে এসে বলল,
{9:7} আমরা এক ব্যক্তির মৃতদেহ স্পর্শ করে অশুচি হয়েছি, কিন্তু তাই বলে আমরা অন্যান্য ইসরায়েলীদের সঙ্গে নির্দিষ্ট সময়ে প্রভু পরমেশ্বরের উদ্দেশে নৈবেদ্য উৎসর্গ করতে পারল না কেন?
{9:8} মোশি তাদের বললেন, দাঁড়াও, প্রভু পরমেশ্বর তোমাদের সম্পর্কে কি নির্দেশ দেন, তা আগে শুনি।
{9:9} প্রভু মোশিকে বললেন,
{9:10} তুম ইসরায়েলীদের বল, তোমাদের মধ্যে কিম্বা তোমাদের বংশধরদের মধ্যে কেউ যদি মৃতদেহ স্পর্শ করে অশুচি হয় কিম্বা দূরদেশে যাত্রা করে থাকে, তাহলেও সে প্রভু পরমেশ্বরের উদ্দেশে তারণোৎসব পালন করবে।
{9:11} দ্বিতীয় মাসের চর্তুদশ দিনে সন্ধ্যাকালে তারা সেই উৎসব পালন করবে। খামিরবিহীন রুটি ও তেতো শাকের সঙ্গে তারা বলির মাংস ভক্ষণ করবে,
{9:12} সকাল পর্যন্ত তার কিছুই অবশিষ্ট রাখবে না। বলির পশুর কোন হাড় তারা ভাঙ্গবে না। তারণোৎসবের যে সব বিধি রয়েছে সেই অনুযায়ী তারা উৎসব পালন করবে।
{9:13} কেউ যদি শুচি থাকে এবং কোথাও যাত্রা না করে থাকে, সে যদি তারণোৎসব পালন না করে, তাহলে সে জাতিচ্যুত হবে। কারণ সে যথাসময়ে প্রভুর উদ্দেশে নৈবেদ্য উৎসর্গ করে নি। সে নিজেই তার পাপের দায় বহন করবে।
{9:14} তোমাদের মধ্যে প্রবাসী ভিন্ন জাতির কোন লোক থাকলে তাকেও প্রভু পরমেশ্বরের উদ্দেশে তারণোৎসব পালন করতে হবে। এই উৎসবের নির্দিষ্ট বিধি নিয়ম অনুযায়ী তাকে উৎসব পালন করতে হবে। স্বদেশী ও বিদেশী উভয়ের জন্য একই বিধি।
{i9:15} অগ্নিময় মেঘপুঞ্জ
{9:15} সম্মিলন শিবির অর্থাৎ প্রভু পরমেশ্বরের চুক্তি সিন্দুক যে শিবিরে রাখা হয়েছিল সেই শিবিরটি প্রতিষ্ঠা করার দিন মেঘপুঞ্জের দ্বারা সেটি আচ্ছাদিত হল। সন্ধ্যা থেকে সকাল পর্যন্ত শিবিরের উপর সেই মেঘপুঞ্জ অগ্নিশিখার মত উজ্জ্বল হয়ে রইল।
{9:16} প্রতিদিনই এরকম হত। দিনের বেলা শিবিরটি মেঘে ঢাকা থাকত, রাত্রে আগুনের আভা সেটিকে ঘিরে রাখত।
{9:17} শিবিরের উপর থেকে যখন মেঘপুঞ্জ সরে যেত তখন ইসরায়েলীরা যাত্রা শুরু করত এবং মেঘপুঞ্জ যেখানে আবার ঘনীভূত হত সেখানে ইসরায়েলীরা ছাউনি ফেলত।
{9:18} প্রভু পরমেশ্বরের নির্দেশ অনুসারে ইসরায়েলীরা যাত্রা করত এবং তাঁর নির্দেশ পাওয়ামাত্র তারা শিবির সন্নিবেশ করত। মেঘপুঞ্জ যতক্ষণ শিবিরের উপরে থাকত, ততক্ষণ তারা ছাউনিতেই থাকত।
{9:19} মেঘপুঞ্জ যখন শিবিরের উপর অনেকদিন থাকত তখন ইসরায়েলীরা প্রভু পরমেশ্বরের সেবাকর্মে নিযুক্ত থাকত, যাত্রা করত না।
{9:20} কখনও কখনও শিবিরের উপর মেঘপুঞ্জ অল্পদিন স্থায়ী হত। তখন প্রভুর নির্দেশ অনুযায়ী তারা ছাউনিতেই থাকত, তাঁর নির্দেশ পেলে তাদের যাত্রা আবার শুরু হত।
{9:21} কখনও এই মেঘপুঞ্জ সন্ধ্যা থেকে সকাল পর্যন্ত থাকত। সকালে মেঘ কেটে গেলেই তারা যাত্রা করত।
{9:22} দুদিন হোক বা এক মাস হোক কিংবা এক বছররই হোক, শিবিরের উপরে মেঘপুঞ্জ যতদিন থাকত, ইসরায়েলীরা ততদিন ছাউনিতেই থাকত, যাত্রা করত না। কিন্তু মেঘ কেটে গেলেই তারা যাত্রা করত।
{9:23} প্রভু পরমেশ্বরের নির্দেশেই তারা ছাউনিতে থাকত এবং তাঁর নির্দেশেই তারা যাত্রা করত। মোশির মাধ্যমে প্রদত্ত প্রভু পরমেশ্বরের নির্দেশ অনুযায়ী তারা প্রভুর সেবা করত।
{10:1} প্রভু পরমেশ্বর মোশিকে বললেন,
{10:2} তুমি পেটাই করা রূপোর দুটি তূরী নির্মাণ কর। জনমণ্ডলীকে আহ্বান করার জন্য এবং শিবির তুলে নিয়ে যাত্রা করার জন্য তুমি এগুলি ব্যবহার করবে।
{10:3} দুটি তূরী একসঙ্গে বাজানো হলে সমগ্র জনমণ্ডলী সম্মিলন শিবিরের দ্বারে তোমার কাছে এসে একত্র হবে।
{10:4} যখন একটি তূরী বাজানো হবে তখন শুধু ইসরায়েলীদের গোষ্ঠীপতিরা তোমার কাছে সমবেত হবে।
{10:5} তোমরা যখন স্বল্পক্ষণ সঙ্কেতধ্বনি করবে তখন পূর্ব দিকের ছাউনির লোকেরা ছাউনি তুলে যাত্রা করবে।
{10:6} দ্বিতীয়বার তোমরা ঐভাবে সঙ্কেতধ্বনি করলে দক্ষিণ দিকের লোকেরা ছাউনি তুলে যাত্রা করবে। স্বল্পক্ষণের সঙ্কেতধ্বনি ছাউনি তুলে যাত্রা করার জন্য।
{10:7} সমগ্র জনমণ্ডলীকে একত্র করার জন্য তোমরা অনেকক্ষণ ধরে তূরী বাজাবে।
{10:8} হারোণ বংশীয় পুরোহিতেরা এই তূরী বাজাবে। পুরুষানুক্রমে চিরকাল তোমরা এই বিধি পালন করবে।
{10:9} তোমাদের দেশে তোমরা যখন আক্রমণকারী শত্রুর বিরুদ্ধে যুদ্ধ করতে যাবে তখন এই তূরী দিয়ে তোমরা রণ সঙ্কেত বাজাবে ও রণহুঙ্কার দেবে, তাহলে তোমাদের আরাধ্য ঈশ্বর প্রভু পরমেশ্বর তোমাদের স্মরণ করবেন এবং তোমরা শত্রুদের কবল থেকে মুক্ত হবে।
{10:10} তোমাদের আনন্দোৎসবের দিনে, নির্দিষ্ট পর্বের সময়, মাসের প্রথম দিনে হোম ও স্বস্ত্যয়ন বলি উৎসর্গের সময় তোমরা তূরী ধ্বনি করবে। তোমাদের ঈশ্বরের সাক্ষাতে তা হবে তোমাদের স্মারক স্বরূপ। আমি প্রভু পরমেশ্বর তোমাদের আরাধ্য ঈশ্বর।
{i10:11} সিনাই প্রান্তর থেকে ইসরায়েলীদের যাত্রা শুরু
{10:11} দ্বিতীয় বছর দ্বিতীয় মাসের বিশ তারিখে ঈশ্বরের চুক্তি সিন্দুক যে শিবিরে থাকত তার উপর থেকে মেঘপুঞ্জ অপসারিত হল।
{10:12} ইসরায়েলীরা পর্যায়ক্রমে সিনাই প্রান্তর থেকে যাত্রা শুরু করল। পরে সেই মেঘপুঞ্জ পারাণ প্রান্তরে এসে আবার ঘনীভূত হল।
{10:13} মোশির মাধ্যমে প্রদত্ত প্রভু পরমেশ্বরের আজ্ঞানুসারে এই ছিল তাদের প্রথম যাত্রা।
{10:14} সর্বপ্রথম যিহুদা গোষ্ঠীর সেনাবাহিনী নিজেদের পতাকাসহ অগ্রসর হল। অম্মিনাদবের পুত্র নহশোন ছিলেন তাদের অধিনায়ক।
{10:15} ইষাখর গোষ্ঠীর সেনাবাহিনীর অধিনায়ক ছিলেন সুয়ারের পুত্র নথনেল।
{10:16} সবুলুন গোষ্ঠীর সেনাবাহিনীর অধিনায়ক ছিলেন হেলোনের পুত্র ইলিয়াব।
{10:17} তারপর সম্মিলন শিবির তুলে নেওয়া হল এবং শিবিরের বাহক গের্শোন ও মরারি বংশের লোকেরা যাত্রা করল।
{10:18} তাদের পিছনে রূবেণ গোষ্ঠীর সেনাবাহিনী নিজেদের পতাকাসহ যাত্রা করল। শদেয়ূরের পুত্র ইলীষূর ছিলেন তাদের অধিনায়ক।
{10:19} শিমিয়োন গোষ্ঠীর অধিনায়ক ছিলেন সুরীশদ্দয়ের পুত্র শলুমীয়েল।
{10:20} গাদ গোষ্ঠীর অধিনায়ক ছিলেন দ্যুয়েলের পুত্র ইলীয়াসফ।
{10:21} তারপরে যাত্রা করল পবিত্র দ্রব্যসামগ্রীর বাহক কোহাৎ বংশের লোকজন। এরা গন্তব্য স্থানে উপস্থিত হওয়ার আগে শিবির স্থাপন করা হল।
{10:22} এদের পরে ইফ্রয়িম গোষ্ঠীর সেনাবাহিনী নিজেদের পতাকাসহ যাত্রা করল। এদের অধিনায়ক ছিলেন অম্মিহুদের পু্ত্র ইলীশামা।
{10:23} মনঃশি গোষ্ঠীর অধিনায়ক ছিলেন পদাহসুরের পুত্র গমলীয়েল।
{10:24} বিন্যামীন গোষ্ঠীর অধিনায়ক ছিলেন গিদিয়োনির পুত্র অবীদান।
{10:25} সকল বাহিনীর পিছনে নিজেদের পতাকাসহ যাত্রা করল দান গোষ্ঠীর সেনাবাহিনী। অম্মিশদ্দয়ের পুত্র অহিয়েষর ছিলেন এদের অধিনায়ক।
{10:26} আশের বংশের অধিনায়ক ছিলেন অক্রণের পুত্র পগীয়েল।
{10:27} নপ্তালি বংশের অধিনায়ক ছিলেন ঐননের পুত্র অহীর।
{10:28} ইসরায়েলীরা গোষ্ঠী পরম্পরায় এই রীতি অনুসারেই যাত্রা করত।
{10:29} মিদিয়োনী যিথ্রোর পুত্র হোবাব ছিলেন মোশির শ্যালক। মোশি তাঁকে বললেন, প্রভু পরমেশ্বর আমাদের যে দেশ দেওয়ার প্রতিশ্রুতি দিয়েছেন, আমরা সেই দেশে যাচ্ছি, আপনিও আমাদের সঙ্গে চলুন, আমরা আপনার সুব্যবস্থা করব। কারণ প্রভু পরমেশ্বর ইসরায়েলের কল্যাণ সাধনের প্রতিশ্রুতি দিয়েছেন।
{10:30} কিন্তু তিনি বললেন, না, আমি যাব না, আমি স্বদেশে আমার আত্মীয় স্বজনের কাছেই ফিরে যাব।
{10:31} মোশি বললেন, আমার অনুরোধ, আপনি আমাদের ছেড়ে চলে যাবেন না। এই প্রান্তরের মধ্যে আমরা কোথায় কিভাবে শিবির সন্নিবেশ করব, তা আপনি জানেন, আপিনই হবেন আমাদের পথপ্রদর্শক।
{10:32} আপনি যদি আমাদের সঙ্গে যান তাহলে প্রভু পরমেশ্বর আমাদের মঙ্গলের জন্য যা কিছু করবেন আপনিও তার অংশীদার হবেন।
{10:33} এর পর তাঁরা প্রভু পরমেশ্বরের পীঠস্থান সিনাই পর্বত থেকে তিন দিনের পথ এগিয়ে গেলেন এবং প্রভু পরমেশ্বরের চুক্তি সিন্দুকটি তাঁদের আগে শিবির স্থাপনের জন্য স্থানের সন্ধানে সর্বদা আরও তিন দিনের পথ এগিয়ে যেত।
{10:34} শিবির তুলে অন্যত্র যাত্রার সময়ে প্রভু পরমেশ্বরের সৃষ্ট এক মেঘপুঞ্জ দিনের বেলায় তাদের উপরে বিরাজ করত।
{10:35} আর সিন্দুকটি যখন যাত্রা শুরু করত তখন মোশি বলতেনঃ উত্থিত হও হে প্রভু পরমেশ্বর, তোমার শত্রুরা হোক ছত্রভঙ্গ, বিদ্বেষীরা করুক পলায়ন তোমার সম্মুখ হতে।
{10:36} আর সিন্দুকটি যখন থামত মোশি তখন বলতেনঃ হে প্রভু পরমেশ্বর, ফিরে এস তুমি অগণিত ইসরায়েলীর মাঝে।
{i11:1} ইসরায়েলীদের বিক্ষোভ ও তার দণ্ড
{11:1} এক সময় ইসরায়েলীরা তাদের দুঃখকষ্ট সম্পর্কে বিক্ষোভ প্রকাশ করতে লাগল। তাদের কথা শুনে প্রভু পরমেশ্বরের ক্রোধ প্রজ্বলিত হল। প্রভু পরমেশ্বরের কাছ থেকে অগ্নিশিখা এসে তাদের মধ্যে জ্বলে উঠল এবং তাদের ছাউনির এক প্রান্ত গ্রাস করল।
{11:2} লোকেরা তখন মোশির কাছে গিয়ে কান্নাকাটি করতে লাগল। মোশি প্রভু পরমেশ্বরের কাছে বিনতি জানালেন তখন আগুন প্রশমিত হল।
{11:3} এই জন্য সেই স্থানের নাম দেওয়া হল তাবেরা (প্রজ্বলন) কারণ সেখানে প্রভু পরমেশ্বরের অগ্নিশিখা জ্বলে উঠেছিল।
{11:4} কিছু বিদেশী লোক তাদের সঙ্গে জুটে গিয়েছিল। তারা লোভাতুর হয়ে উঠল আর ইসরায়েলীরাও আবার কান্নাকাটি করে বলতে লাগল, হায় কে আর এখন আমাদের মাংস খাওয়াবে?
{11:5} মিশরে আমরা বিনামূল্যে মাছ খেতে পেতাম। শসা, তরমুজ, কন্দ, পেঁয়াজ ও রসুন পেতাম। সে সব কথা এখন মনে পড়ছে।
{11:6} এখন আমরা শুকিয়ে মরছি, একমাত্র মান্না ছাড়া কিছুই চোখে পড়ে না।
{11:7} এই মান্না ছিল ধনে বীজের মত, গুগগুলের মত খয়েরী এর রঙ।
{11:8} লোকে প্রান্তরে ঘুরে ঘুরে এগুলি সংগ্রহ করত এবং যাঁতায় পিষে বা উদুখলে গুঁড়ো করে হাঁড়িতে সিদ্ধ করত, তারপর তা দিয়ে রুটি তৈরী করত। তার স্বাদ ছিল তেলে ভাজা পিঠের মত।
{11:9} রাত্রে তাঁবুর উপর শিশিরের সঙ্গে মান্নাও ঝরে পড়ত।
{11:10} মোশি ইসরাযেলীদের কান্নাকাটি শুনতে পেলেন। তারা সপরিবারে ছাউনির মুখে বসে কান্নাকাটি করছিল। এতে প্রভু পরমেশ্বর অত্যন্ত ক্রুদ্ধ হলেন। মোশিও অসন্তুষ্ট হলেন।
{11:11} মোশি প্রভুকে বললেন, তুমি কেন তোমার এই দাসকে এই দুদর্শায় ফেলেছ? আমি কিসের জন্য তোমার এত বিরাগভাজন হলাম যার ফলে এই লোকদের বোঝা তুমি আমার উপর চালিয়ে দিয়েছ?
{11:12} আমি কি এদের গর্ভে ধারণ করেছি, না প্রসব করেছি যার জন্য তুমি এদের পূর্বপুরুষদের কাছে যে দেশের প্রতিশ্রুতি দিয়েছিলে, সেই দেশে দুগ্ধপোষ্য শিশুর ধাত্রীর মত আমাকে এদের বক্ষে ধারণ করে বয়ে নিয়ে যাওয়ার আদেশ দিয়েছ?
{11:13} এই লোকদের খাওয়ানোর জন্য মাংস আমি কোথায় পাব? এরা তো আমার কাছে কান্নাকাটি করে বলছে, আমাদের মাংস খেতে দাও।
{11:14} একা আমি এই লোকদের বোঝা আর বইতে পারছি না, এই বোঝা আমার পক্ষে গুরুভার।
{11:15} এই-ই যদি তোমার উদ্দেশ্য হয় তবে আমাকে এখনই মেরে ফেল। আমার প্রতি যদি তোমার কৃপাদৃষ্টি থাকে তাহলে এমন কর যেন আমাকে এই দুর্ভোগ আর পোহাতে না হয়।
{11:16} তখন প্রভু পরমেশ্বর মোশিকে বললেন, ইসরায়েলীদের মধ্যে প্রবীণ ও নেতৃস্থানীয় বলে যাদের তুমি জানো তাদের মধ্য থেকে সত্তর জনকে সংগ্রহ কর এবং সম্মিলন শিবিরের দ্বারে তাদের উপস্থিত কর। তারা সেখানে তোমার সঙ্গে এসে দাঁড়াক।
{11:17} আমি সেখানে অবতীর্ণ হয়ে তোমার সঙ্গে কথা বলব। তোমার উপরে অধিষ্ঠিত আত্মার কিছু অংশ নিয়ে তাদের উপরে অপর্ণ করব। তারা তোমার সঙ্গে একত্রে এই লোকদের ভার বহন করবে। তোমাকে একা আর এদের ভার বহন করতে হবে না।
{11:18} আর তুমি লোকদের বল, তোমরা আগামী কালের জন্য নিজেদের শুচিশুদ্ধ কর, তোমাদের মাংস খেতে দেওয়া হবে। কারণ তোমরা প্রভু পরমেশ্বরের কাছে বিলাপ করে বলেছ, হায়, এখানে কে আমাদের মাংস খেতে দেবে, মিশরেই আমরা ভাল ছিলাম। প্রভু পরমেশ্বর তোমাদের মাংস দেবেন, তোমরা যত খুশী খেও।
{11:19} একদিন, দুদিন বা পাঁচ, দশ, বিশদিন নয়,
{11:20} পুরো এক মাস তোমাদের মাংস খাওয়ানো হবে। যতদিন না সব বমি হয়ে যায় এবং তোমাদের অরুচি ধরে যায়, ততদিন তোমাদের মাংস খাওয়ানো হবে, কারণ যে প্রভু পরমেশ্বর তোমাদের মাঝে অধিষ্ঠান করছেন, তাঁকে তোমরা অগ্রাহ্য করেছ। তাঁর সামনে তোমরা কন্নাকাটি করে বলেছ, হায়, আমরা কেন মিশর ছেড়ে বেরিয়ে এলাম।
{11:21} মেশি বললেন, আমি যাদের সঙ্গে আছি তারা সংখ্যায় ছয় লক্ষ পদাতিক। আর তুমি বলছ, পুরো এক মাস ধরে তুমি তাদের মাংস খাওয়াবে।
{11:22} এদের পেট ভরানোর জন্য কি তাহলে গরুভেড়ার পাল যা আছে সব মেরে ফেলতে হবে? না সমুদ্রের সব মাছ জোগাড় করতে হবে?
{11:23} প্রভু পরমেশ্বর মোশিকে বললেন, প্রভু পরমেশ্বরের পরাক্রম কি লোপ পেয়েছে? আমার কথা সত্য কি না তাই আজই দেখতে পাবে।
{11:24} মোশি বাইরে এসে জনতার কাছে প্রভু পরমেশ্বরের এই সমস্ত কথা ঘোষণা করলেন এবং ইসরায়েলী প্রবীণদের মধ্য থেকে সত্তর জনকে একত্র করে সম্মিলন শিবিরের চারপাশে দাঁড় করিয়ে দিলেন।
{11:25} তখন প্রভু পরমেশ্বর মেঘপুঞ্জে অবতীর্ণ হয়ে মোশির সঙ্গে কথা বললেন এবং যে আত্মা মোশির উপরে অধিষ্ঠিত ছিলেন, তাঁর কিছু অংশ সেই সত্তর জন প্রবীণের উপর অপর্ণ করলেন। সেই আত্মা তাঁদের উপর অধিষ্ঠিত হলে তাঁরা আত্মায় আবিষ্ট হয়ে কথা বলতে লাগলেন। কিন্তু তার পুনরাবৃত্তি আর হল না।
{11:26} দুই জন লোক নিজেদের ছাউনির মধ্যেই ছিলেন। তাঁদের একজনের নাম ইলদদ্ আর একজনের নাম মেদদ। তাঁদেরও উপরেও আত্মা অধিষ্ঠিত হলেন। তাঁরা ঐ তালিকাভুক্ত লোকদের মধ্যে থাকলেও সম্মিলন শিবিরের কাছে যান নি। তাঁরা নিজেদের ছাউনিতেই ভাবাবিষ্ট হয়ে কথা বলতে লাগলেন।
{11:27} তখন একটি যুবক দৌড়ে মোশির কাছে গিযে বলল, ইলদদ্ ও মেদদ তাঁদের ছাউনির মধ্যে ভাবাবিষ্ট হয়ে কথা বলছেন।
{11:28} একথা শুনে নুনের পুত্র যিহোশূয়, যিনি বাল্যকাল থেকেই ছিলেন মোশির সহকারী, বলে উঠলেন, মহাশয় আপনি ওদের নিষেধ করুন।
{11:29} কিন্তু মোশি তাঁকে বললেন, তুমি কি আমার স্বার্থে ওদের ঈর্ষা করছ? অামি চাই প্রভু পরমেশ্বরের সব প্রজাই নবী হোক, প্রভু যেন তাঁর আত্মা তাদের সকলের উপরেই অর্পণ করেন।
{11:30} পরে মোশি ও ইসরায়েলী প্রবীণেরা তাঁদের ছাউনিতে চলে গেলেন।
{11:31} তখন প্রভু পরমেশ্বরের কাছ থেকে নির্গত এক বায়ুপ্রবাহ সমুদ্র থেকে ভারুই পাখির ঝাঁক উড়িয়ে এনে ছাউনির উপরে ফেলল। ছাউনির দুই ধারে একদিনের পথ পর্যন্ত মাটি থেকে প্রায় দুহাত উঁচু হয়ে পাখিগুলি পড়ে রইল।
{11:32} আর লোকেরা সারাদিন ও সারা রাত এবং তার পরের দিনও সারা দিন ভারুই পাখি কুড়াতে লাগল। যারা সবচেয়ে কম কুড়িয়েছিল তাদেরও সংগ্রহের পরিমাণ ছিল প্রায় দশ হোমর। ছাউনির চারিদিকে তারা সেগুলি ছড়িয়ে রাখল।
{11:33} কিন্তু সেই মাংস মুখে দিয়ে চিবানোর আগেই প্রভু পরমেশ্বরের ক্রোধ ইসরায়েলীদের বিরুদ্ধে প্রজ্বলিত হয়ে উঠল। প্রভু পরমেশ্বর তাদের মহামারীর দ্বারা আঘাত করলেন।
{11:34} এই কারণে সেই স্থানের নাম দেওয়া হল কিবরোৎ-হত্তাবা (লোভের কবর) কেননা সেইখানে তারা লোভী লোকগুলোকে কবর দিয়েছিল।
{11:35} কিবরোৎ-হত্তাবা থেকে ইসরায়েলীরা যাত্রা করে হাৎসেরোৎ-এ গিয়ে পৌঁছাল এবং সেখানেই অবস্থিতি করল।
{i12:1} হারোণ ও মরিয়মের বিক্ষোভ
{12:1} মোশি কুশ (সুদান) দেশের এক নারীকে বিবাহ করেছিলেন বলে হারোণ ও মরিয়ম তার নিন্দা করতে লাগলেন।
{12:2} তাঁরা বললেন, প্রভু পরমেশ্বরের কি শুধু মোশির সঙ্গেই কথা বলেছেন? আমাদের সঙ্গেও কি বলেন কি? প্রভু পরমেশ্বর তাঁদের কথা শুনলেন।
{12:3} (পৃথিবীতে সকল মানুষের মধ্যে মোশিই ছিলেন সবচেয়ে নম্র)।
{12:4} প্রভু পরমেশ্বর হঠাৎ একদিন মোশি, হারোণ ও মরিয়মকে বললেন, তোমরা তিনজন সম্মিলন শিবিরের কাছে এস। তাঁরা তিনজন সেখানে গেলেন।
{12:5} প্রভু পরমেশ্বরের তখন মেঘস্তম্ভে অবতরণ করে শিবিরের দ্বারে দাঁড়ালেন এবং হারোণ ও মরিয়মকে ডাকলেন। তাঁরা দুজনে এগিয়ে গেলেন।
{12:6} তখন প্রভু পরমেশ্বর বললেন, শোন তোমরা, তোমাদের মধ্যে যে নবী, তার কাছে দিব্য দর্শনের মাধ্যমে আমি প্রভু পরমেশ্বর নিজেকে ব্যক্ত করি। স্বপ্নে তার সঙ্গে আমি কথা বলি।
{12:7} কিন্তু আমার দাস মোশি তেমন নয়, আমার এই বিশ্ব সংসারে সে-ই আমার একমাত্র বিশ্বাসভাজন ব্যক্তি।
{12:8} তার সঙ্গে আমি সর্বপরি স্পষ্ট ভাবে কথা বলি, নিগূঢ় ভাষায় নয়, আর সে প্রভু পরমেশ্বরের রূপ দর্শন করে। আমার দাস মোশির বিরুদ্ধে কথা বলতে তোমাদের ভয় হল না?
{12:9} তাঁদের বিরুদ্ধে প্রভু পরমেশ্বরের ক্রোধ প্রজ্বলিত হল, তিনি অন্তর্হিত হলেন।
{12:10} শিবিরের উপর থেকে মেঘপুঞ্জ অপসৃত হওয়ার সঙ্গে সঙ্গে দেখা গেল মরিয়মের দেহ তুষারের মত সাদা হয়ে গেছে। হারোণ মরিয়মের দিকে চেয়ে দেখলেন তাঁর শ্বেতী হয়েছে।
{12:11} তিনি তখন মোশিকে বললেন, হায়, হায়, নির্বোদের মত যে পাপকর্ম আমরা করেছি, তার প্রতিফল দয়া করে আমাদের উপর বর্তাবেন না।
{12:12} মাতৃগর্ভ থেকে মৃত শিশু ভূমিষ্ঠ হবার সময় তার দেহ যেমন অর্ধবিকৃত হয়ে যায়, তেমন দশা যেন এর না হয়।
{12:13} মোশি তখন প্রভু পরমেশ্বরের কাছে ক্রন্দন করো বললেন, হে ঈশ্বর, দয়া করে একে সুস্থ কর।
{12:14} প্রভু পরমেশ্বর মোশিকে বললেন, এর পিতা যদি এর মুখে থুতু দিত, তাহলে তি সাতদিন একে লজ্জাগ্রস্ত হয়ে থাকতে হত না? সাতদিন ও ছাউনির বাইরে অস্পৃশ্য হয়ে থাকুক, তার পরে তাকে আবার ভিতরে আনা হবে।
{12:15} মরিয়ম সাতদিন ছাউনির বাইরে অবরুদ্ধ হয়ে রইলেন। তিনি শিবিরে ফিরে না আসা পর্যন্ত ইসরায়েলীরা যাত্রা করল না।
{12:16} পরে তারা হৎসরোৎ থেকে যাত্রা করে পারাণ প্রান্তরে এসে শিবির স্থাপন করল।
{i13:1} কনান দেশে পর্যবেক্ষক প্রেরণ
{13:1} প্রভু পরমেশ্বর মোশিকে বললেন,
{13:2} আমি ইসরায়েলীদের যে কনান দেশ দেব সেই দেশ পর্যবেক্ষণ করার জন্য কয়েক জন লোককে পাঠাও। ইসরায়েলীদের প্রত্যেক গোষ্ঠী থেকে নেতৃস্থানীয় একজনকে পাঠাও।
{13:3} প্রভু পরমেশ্বরের নির্দেশ অনুযায়ী মোশি পারাণ প্রান্তর থেকে কিছু লোককে পাঠিয়ে দিলেন। এঁরা সকলেই ছিলেন ইসরায়েলীদের নেতৃস্থানীয় ব্যক্তি।
{13:4} তাঁদের নাম এই: রূবেণ গোষ্ঠী থেকে সক্কুরের পুত্র শম্মুয়,
{13:5} শিমিয়োন গোষ্ঠী থেকে হোরির পুত্র শাকট,
{13:6} যিহুদা গোষ্ঠী থেকে যিফুন্নির পুত্র কালেব,
{13:7} ইষাখর গোষ্ঠী থেকে যোষেফের পুত্র যিগাল,
{13:8} ইফ্রয়িম গোষ্ঠী থেকে নুনের পুত্র হোশেয়,
{13:9} বিন্যামীন গোষ্ঠী থেকে রাফুর পুত্র পলটি,
{13:10} সবুলুন গোষ্ঠী থেকে সোদির পুত্র গদ্দিয়েল,
{13:11} যোষেফ অর্থাৎ মনঃশি গোষ্ঠী থেকে সুষির পুত্র গদ্দি,
{13:12} দান গোষ্ঠী থেকে গমল্লির পুত্র অম্মিয়েল,
{13:13} আশের গোষ্ঠী থেকে মিখায়েলের পুত্র সেথুর,
{13:14} নফতালি গোষ্ঠী থেকে বাপসির পুত্র নহবি,
{13:15} গাদ গোষ্ঠী থেকে মাখির পুত্র গিউয়েল।
{13:16} এঁদেরই পর্যবেক্ষণ করার জন্য মোশি পাঠিয়েছিলেন। মোশি নুনের পুত্র হোশেয়ের নাম রাখলেন, যিহোশূয়।
{13:17} কনান দেশ পর্যবেক্ষণ করতে পাঠাবার সময় মোশি তাঁদের বললেন, তোমরা নেগেব-এর পথ ধরে পাহাড়ী অঞ্চলে চলে যাও।
{13:18} সেখানে গিয়ে দেখ দেশটা কেমন, সেখানকার অধিবাসীরা বলবান না দুর্বল, সংখ্যায় অল্প কি অনেক।
{13:19} তারা যে দেশে বাস করে সে দেশ ভাল কি মন্দ। যে সব নগরে তারা থাকে সেগুলি কি রকম, অরক্ষিত কিম্বা সুরক্ষিত।
{13:20} দেশটা উর্বর না অনুর্বর, সেখানে গাছপালা আছে কি নেই। তোমরা সাহস করে সেই দেশের ফল কিছু সঙ্গে নিয়ে আসবে। সেই সময় আঙুর পাকার মরসুম ছিল।
{13:21} তাঁরা তখন সীন প্রান্তর থেকে হমাত-এর গিরিসঙ্কটে রহোব পর্যন্ত সমগ্র দেশ পর্যবেক্ষণ করলেন।
{13:22} তাঁরা নেগেব-এর মধ্য দিয়ে হিব্রোণে উপস্থিত হলেন, সেখানে তখন অহিমান, শেশয় ও তলময় নামে অনাকী দৈত্যদের তিন বংশধর বাস করত। মিশরের সোয়ান নগর প্রতিষ্ঠিত হওয়ার সাত বছর আগে হিব্রোণ নগর নির্মিত হয়েছিল।
{13:23} হিব্রোণ থেকে তাঁরা এশকোল উপত্যকায় গেলেন। সেখানকার এক গোছা আঙুরসমেত আঙুরলতার একটি শাখা কেটে একটি লাঠিতে করে দুই জনে বয়ে নিয়ে চললেন। সেইসঙ্গে কিছু ডালিম ও ডুমুরও তাঁরা নিলেন।
{13:24} ইসরায়েলীরা সেখানে আঙুরের গোছা কেটেছিলেন বলে সেই উপত্যকার নাম দেওয়া হল এশকোল।
{13:25} গোটা দেশ পর্যবেক্ষণ করে তাঁরা চল্লিশ দিন পরে ফিরে এলেন।
{i13:26} দেশ পর্যবেক্ষণের বিবরণ
{13:26} পারণ প্রান্তরে কাদেশ স্থানে এসে তাঁরা মোশি, হারোণ ও ইসরায়েলী জনতার সঙ্গে মিলিত হলেন এবং তাঁদের সব খবরাখবর জানালেন ও সেই দেশের ফল তাদের দেখালেন।
{13:27} মোশিকে তাঁরা বললেন, আপনি আমাদের যে দেশে পাঠিয়েছিলেন আমরা সেখান গিয়েছিলাম। দুধ ও মধুর প্রাচুর্যে সে দেশ উচ্ছল, এই দেখুন সেই দেশের ফল।
{13:28} কিন্তু সেই দেশের অধিবাসীরা বলবান এবং সেখানকার নগরগুলিও প্রাচীর ঘেরা ও বিরাট। সেখানে আমরা অনাকী দৈত্যদের বংশধরদের দেখেছি।
{13:29} নেগেব অঞ্চলে অমালেকী জাতির বাস। পাহাড়ী অঞ্চলে হিত্তীয়, যিবুষী ও ইমোরী জাতির লোকেরা বাস করে। সমুদ্রের উপকূলে ও জর্ডন নদীর তীরে বাস করে কনানী জাতি।
{13:30} তখন মোশি সামনে জনতাকে থামিয়ে দিয়ে কালেব বললেন, চল, আমরা এখনই গিয়ে সেই দেশ দখল করি, সে দেশ জয় করার ক্ষমতা আমাদের আছে।
{13:31} কিন্তু তাঁর সঙ্গে যাঁরা গিয়েছিলেন তাঁরা বললেন, না, সেই লোকদের আক্রমণ করার সামর্থ্য আমাদের নেই। আমাদের চেয়ে ওরা শক্তিশালী।
{13:32} এইভাবে তাঁরা যে দেশ পর্যবেক্ষণ করতে গিয়েছিলেন, ইসরায়েলীদের কাছে তার কুখ্যাতি করতে লাগলেন। তাঁরা বললেন, যে দেশ আমরা পর্যবেক্ষণ করে এলাম সেই দেশ তার অধিবাসীদেরই গ্রাস করে। সে দেশে আমরা যত লোক দেখেছি তাদের সকলেরই বিরাট চেহারা।
{13:33} সেখানে আমরা অনাকের বংশধর দৈত্যদের দেখেছি (অনাক বংশীয়দের উৎপত্তি দৈত্যকুল থেকে।) তাদের কাছে আমরা ফড়িং-এর মত আর তারাও আমাদের সেই রকমই মনে করে।
{i14:1} ইসরায়েলীদের বিক্ষোভ
{14:1} তখন সমগ্র জনমণ্ডলী গোলমাল করতে শুরু করল এবং সারা রাত লোকেরা কান্নাকাটি করল।
{14:2} ইসরায়েলীরা সকলেই মোশি ও হারোণের বিরুদ্ধে বিক্ষোভ প্রকাশ করতে লাগল। জনতা তাঁদের বলল, মিশরে কিম্বা এই প্রান্তরেই আমাদের মরণ হলে ভাল হত,
{14:3} যুদ্ধবিগ্রহে নিহত হওয়ার জন্য প্রভু পরমেশ্বর কেন আমাদের এই দেশে নিয়ে এলেন? আমাদের স্ত্রী ও শিশুসন্তানেরা তো হবে লুঠের সম্পত্তি, এর চেয়ে আমাদের মিশরে ফিরে যাওয়াই ভাল।
{14:4} তারা তারা পরস্পর বলাবলি করতে লাগল, চল, আমরা একজনকে নেতা ঠিক করে মিশরে ফিরে যাই।
{14:5} মোশি ও হারোণ তখন ইসরায়েলী জনতার সাক্ষাতে মাটিতে উবুড় হয়ে পড়লেন।
{14:6} যাঁরা দেশ পর্যবেক্ষণ করতে গিয়েছিলেন তাঁদের মধ্যে দুইজন, নুনের পুত্র যিহোশূয় এবং যিফুন্নির পুত্র কালেব নিজেদের পরণের বস্ত্র ছিঁড়ে ইসরায়েলী জনমণ্ডলীকে সম্বোধন করে বললেন,
{14:7} যে দেশ আমরা দেখতে গিয়েছিলাম সেই দেশ খুবই ভাল।
{14:8} প্রভু পরমেশ্বর যদি আমাদের উপর প্রসন্ন হন তাহলে তিনি নিশ্চয়ই সেই দেশে আমাদের নিয়ে যাবেন, সুজলা সুফলা সেই দেশ তিনি আমাদের দেবেন।
{14:9} প্রভু পরমেশ্বরের বিরোধিতা তোমরা করো না, সে দেশের লোকদের তোমরা ভয়ও করো না, ওদের আমরা সহজেই পরাস্ত করবো। ওদের রক্ষা করার কেউ নেই, কিন্তু প্রভু পরমেশ্বর আমাদের সঙ্গে রয়েছেন, সুতরাং তোমরা ওদের ভয় করো না।
{14:10} কিন্তু সমগ্র জনতা তাঁদের পাথর ছুঁড়ে মেরে ফেলতে উদ্যত হল। এমন সময় তাঁদের সকলের সামনে হঠাৎ সম্মিলন শিবিরে প্রভু পরমেশ্বরের প্রতাপ দৃশ্যমান হল।
{i14:11} ইসরায়েলীদের জন্য মোশির প্রার্থনা
{14:11} প্রভু পরমেশ্বর মোশিকে বললেন, এই লোকগুলি আর কতকাল আমাকে অগ্রাহ্য করবে? এদের মাঝে আমার সমস্ত অলৌকিক নিদর্শন প্রদর্শিত হওয়া সত্ত্বেও এরা আর কতকাল আমাকে অবিশ্বাস করবে?
{14:12} আমি মহামারী দিয়ে এদের ধ্বংস করব এবং সমূলে বিনাশ করব। আর তোমাকে আমি করব এদের চেয়ে মহান ও শক্তিশালী এক জাতির জনক।
{14:13} তখন মোশি প্রভু পরমেশ্বরকে বললেন, প্রভু তুমি এমন কাজ করলে মিশরীরা সে কথা শুনতে পাবে। তুমিই তো নিজ পরাক্রমে তাদের কবল থেকে এদের উদ্ধার করে এনেছ।
{14:14} মিশরীরা তখন এই দেশের অধিবাসীদের সেই কথা বলবে। তারা শুনেছে যে তুমি প্রভু পরমেশ্বর স্বয়ং এদের মাঝে রয়েছ, তুমি প্রভু পরমেশ্বর এদের প্রত্যক্ষ ভাবে দর্শন দিয়ে থাক, তোমার মেঘপুঞ্জ এদের উপর বিরাজ করে এবং তুমি দিনে মেঘপুঞ্জ ও রাত্রে অগ্নিস্তম্ভ থেকে এদের অগ্রবর্তী হয়ে চলেছ।
{14:15} এখন তুমি যদি এদের একেবারে নিধন কর তাহলে ঐ সব জাতি যারা তোমার খ্যাতি শুনেছে, তারা বলবে,
{14:16} প্রভু পরমেশ্বর এই লোকদের যে দেশ দেওয়ার শপথ করেছিলেন, সেই দেশে এদের নিয়ে যেতে পারলেন না বলেই প্রান্তরে এদের বিনাশ করলেন।
{14:17} বিনতি করি, এখন তোমরা প্রতিশ্রুতি অনুযায়ী আমাদের মাঝে তোমার পরাক্রমের মহত্ত্ব প্রকাশিত হোক।
{14:18} তুমিই তো বলেছ, সহজে তুমি ক্রুদ্ধ হও না, অসীম তোমার প্রেম, অবিচল তোমার সত্যানিষ্ঠা। সর্বমানবের জন্যই আছে তোমার অনন্ত করুণা। পুরুষ পরম্পরায় তুমি তোমার প্রতিশ্রুতি রক্ষা কর, ক্ষমা কর পাপ অপরাধ। কিন্তু অধর্মচারীর পাপের প্রতিফল তুমি তৃতীয় ও চতুর্থ পুরুষ পর্যন্ত বর্তাও।
{14:19} বিনতি করি, মিশর থেকে আরম্ভ করে এ পর্যন্ত তুমি এই লোকদের যে ভাবে সহ্য করে এসেছ, সেইভাবেই তোমরা অবিচল প্রেমের মাহাত্ম্যে এদের অপরাধ ক্ষমা কর।
{14:20} তখন প্রভু পরমেশ্বর বললেন, তোমরা কথায় আমি এদের ক্ষমা করলাম। কিন্তু আমি শপথ করে বলছি,
{14:21} আমার জাগ্রত সত্তা যেমন সত্য, এ বিশ্ব সংসার আমার মহিমায় পরিপূর্ণ- একথা যেমন সত্য তেমনি সত্য হবে আমার এ কথা-
{14:22} এই লোকেরা কেউ সেই প্রতিশ্রুত দেশে প্রবেশ করতে পারবে না। এরা মিশরে ও মরুপ্রান্তরে আমার অলৌকিক প্রতাপ ও পরাক্রম দেখেও বার বার আমার ধৈর্যের পরীক্ষা করেছে, আমার কথা গ্রাহ্যই করে নি।
{14:23} সেইজন্য আমি তাদের পিতৃপুরুষদের যে দেশ দেব বলে শপথ গ্রহণ করেছিলাম, সেই প্রতিশ্রুত দেশে তারা কেউ প্রবেশ করতে পারবে না। যারা আমাকে অবজ্ঞা করেছে তারা কেউ সে দেশ দেখতে পাবে না
{14:24} কিন্তু আমার দাস কালেব-এর মনোভাব ছিল ভিন্ন, সে একান্তভাবে আমার অনুগত, তাই সে পর্যবেক্ষণের জন্য যে দেশে গিয়েছিল, সেখানে আমি তাকে নিয়ে যাব ও তার বংশধরেরা সেই দেশ অধিকার করবে।
{14:25} অমালেকী ও কনানী জাতির লোকেরা যেহেতু এই উপত্যকায় রয়েছে সেই হেতু আগামী কাল তোমরা লোহিত সাগরের পথ ধরে আকাবা মরু প্রান্তরের দিকে ফিরে যাও।
{i14:26} ইসরায়েলীদের অসন্তোষ অবাধ্যতার দণ্ড
{14:26} প্রভু পরমেশ্বর মোশি ও হারোণকে বললেন,
{14:27} আর কত কাল আমার বিরুদ্ধে এই দুষ্ট প্রকৃতির লোকদের বিক্ষোভ আমি সহ্য করব? আমার বিরুদ্ধে ইসরায়েলীদের অসন্তোষের কথা আমি শুনেছি।
{14:28} তুমি তাদের বল যে প্রভু পরমেশ্বর এই কথা বলেছেনঃ আমার জাগ্রত সত্তার দিব্য তোমাদের ইচ্ছাই আমি পূর্ণ করব।
{14:29} তোমাদের শব এই প্রান্তরে পড়ে থাকবে। তোমাদের মধ্যে বিশ বছর এবং তার চেয়ে বেশী বয়সের তালিকাভুক্ত যত লোক আমার বিরুদ্ধে বিক্ষোভ প্রকাশ করেছে,
{14:30} তাদের মধ্যে কেবলমাত্র যিফুন্নির পুত্র কালেব এবং নুনের পুত্র যিহোশূয় ছাড়া আর কেউ আমার প্রতিশ্রুত সেই দেশে যেতে পারবে না।
{14:31} তোমাদের শিশুসন্তানেরা যাদের সম্পর্কে তোমরা বলেছিলে যে তারা লুঠের সম্পত্তি হবে, তাদেরই আমি সেখানে নিয়ে যাব। তোমরা যে দেশের নিন্দা করেছ, সে দেশ তারাই ভোগ দখল করবে।
{14:32} কিন্তু তোমাদের মৃতদেহ এই প্রান্তরেই পড়ে থাকবে।
{14:33} তোমাদের সন্তানেরা চল্লিশ বছর এই প্রান্তরে পশুচারণ করবে এবং তোমাদের শেষ লোকটির মৃতদেহ এই প্রান্তরে পতিত না হওয়া পর্যন্ত তারা তোমাদের অবাধ্যতার প্রতিফল ভোগ করবে।
{14:34} চল্লিশ দিন ধরে তোমরা সেই দেশ পর্যবেক্ষণ করেছ, তাই প্রত্যেক দিনের জন্য এক বছর হিসাবে চল্লিশ বছর তোমরা তোমাদের অধর্মাচরণের দণ্ড ভোগ করবে। আমার বিরোধিতা করার পরিণাম যে কি, তা তোমরা বুঝতে পারবে।
{14:35} আমি, প্রভু পরমেশ্বর এই কথা বলেছি, আমার বিরুদ্ধে চক্রান্তকারী এই দুষ্ট প্রকৃতির লোকদের সকলের এই দশা আমি করব। এই প্রান্তরে তারা নিঃশেষ হয়ে যাবে, এখানেই মরবে তারা।
{14:36} দেশ পর্যবেক্ষণ করার জন্য মোশি যাদের পাঠিয়েছিলেন, যারা ফিরে এসে সেই দেশের কুখ্যাতি করে তাঁর বিরুদ্ধে সমগ্র জনমণ্ডলীকে বিক্ষুব্ধ করে তুলেছিল,
{14:37} সেই লোকগুলি প্রভু পরমেশ্বরের সম্মুখে মহামারীতে আক্রান্ত হয়ে মারা গেল।
{14:38} পর্যবেক্ষকদের মধ্যে কেবলমাত্র নুনের পুত্র যিহোশূয় এবং যিফুন্নির পুত্র কালেব বেঁচে রইলেন।
{i14:39} দেশ অধিকারের প্রথম প্রয়াস
{14:39} প্রভু পরমেশ্বরের এই সমস্ত কথা মোশি ইসরায়েলীদের জানালেন, তারা তখন হাহাকার করতে লাগল।
{14:40} পরের দিন ভোরে তারা সেই পাহাড়ী এলাকা আক্রমণের উদ্যাগ করে বলল, যদিও আমরা পাপ করেছি, তবুও প্রভু পরমেশ্বর যে স্থানের কথা বলেছেন, চল, আমরা সেখানে যাই।
{14:41} কিন্তু মোশি বললেন, তোমরা কেন আবার প্রভু পরমেশ্বরের নির্দেশ অমান্য করছ? তোমাদের এই প্রচেষ্টা সফল হবে না।
{14:42} তোমরা যেও না, কারণ প্রভু পরমেশ্বর তোমাদের পক্ষে নেই। এখন গেলে তোমরা শত্রুদের হাতে পরাজিত হবে।
{14:43} তোমাদের সামনে অমালেকী ও কনানীর রয়েছে। তাদের সঙ্গে যু্দ্ধ তোমরা নিহত হবে। তোমরা প্রভুর অনুগত হয়ে চল নি তাই প্রভু পরমেশ্বর তোমাদের সঙ্গে থাকবেন না।
{14:44} কিন্তু ইসরায়েলীরা বেপরোয়া হয়ে দেশ আক্রমণের জন্য এগিয়ে গেল। প্রভু পরমেশ্বরের চুক্তি সিন্দুক কিন্তু স্থানান্তর করা হল না আর মোশিও শিবিরের বাইরে গেলেন না।
{14:45} পর্বত নিবাসী অমালেকী ও কনানীরা পাহাড় থেকে নেমে এসে তাদের আক্রমণ করে পরাজিত করল এবং হর্মা পর্যন্ত তাদের তাড়িয়ে নিয়ে গেল।
{i15:1} নৈবেদ্য প্রস্তুত করার বিধি নির্দেশ
{15:1} প্রভু পরমেশ্বর মোশিকে বললেন,
{15:2} ইসরায়েলীদের তুমি বল, আমি তোমাদের যে দেশ দেব, সেই দেশে প্রবেশ করার পর তোমরা প্রভু পরমেশ্বরের উদ্দেশে নৈবেদ্য উৎসর্গ করবে।
{15:3} এই নৈবেদ্য তোমাদের কোন মানত পূরণ কিম্বা স্বেচ্ছাপ্রদত্ত নৈবেদ্য, অথবা কোন পর্বের নির্দিষ্ট হোম কিম্বা বলি হতে পারে।
{15:4} তোমরা যখন প্রভু পরমেশ্বরের উদ্দেশে সুরভি নৈবেদ্যস্বরূপ নিজেদের পশুপাল থেকে বলি ও হোম উৎসর্গ করবে, তখন যে তা উৎসর্গ করবে সে এর সঙ্গে এক হিনের এক সিকি পরিমাণ তেল ও এক এফার দশ ভাগের এক ভাগ মিহি ময়দা মিশিয়ে ভক্ষ্যনৈবেদ্য প্রভু পরমেশ্বরের উদ্দেশে নিবেদন করবে।
{15:5} এ ছাড়াও তোমরা হোম কিম্বা বলিরূপে উৎসর্গিত প্রত্যেক মেষশাবকের সঙ্গে পানীয় নৈবেদ্যস্বরূপ সিকি হিন পরিমাণ দ্রাক্ষারস নিবেদন করবে।
{15:6} অথবা একটি মেষের সঙ্গে এক হিনের তিন ভাগের এক ভাগ পরিমাণ তেলে এক এফার দশ ভাগের দুই ভাগ পরিমাণ মিহি ময়দা মিশিয়ে ভোগ প্রস্তুত করবে
{15:7} এবং এর সঙ্গে এক হিনের তিন ভাগের এক ভাগ পরিমাণ দ্রাক্ষারস সৌরভজনক পানীয় নৈবেদ্যরূপে প্রভু পরমেশ্বরের উদ্দেশে উৎসর্গ করবে।
{15:8} যখন তোমরা হোম বা মানতপূরণ কিম্বা স্বস্ত্যয়নের জন্য বৃষ উৎসর্গ করবে,
{15:9} তখন ঐ বৃষের সঙ্গে এক হিনের অর্ধেক পরিমাণ তেলে এক এফার দশভাগের তিনভাগ পরিমাণ ময়দা মিশিয়ে ভোগ তৈরী করে নিবেদন করবে।
{15:10} প্রভু পরমেশ্বরের উদ্দেশে সৌরভজমক পানীয় নৈবেদ্যরূপে এক হিনের অর্ধেক পরিমাণ দ্রাক্ষারস হোমানলে উৎসর্গ করবে।
{15:11} প্রত্যেকটি বৃষ, মেষ, মেষশাবক ও ছাগবৎস এইভাবে উৎসর্গ করতে হবে।
{15:12} যতগুলি পশু তোমরা উৎসর্গ করবে তাদের সংখ্যানুসারে প্রত্যেকটির জন্য এই রীতি পালন করবে।
{15:13} প্রতিশ্রুত সেই দেশে বসবাসকারী ইসরায়েলীদের সকলকেই প্রভু পরমেশ্বরের উদ্দেশে সুরভি নৈবেদ্য হোমানলে উৎসর্গ করার সময় এই নিয়মানুযায়ী নৈবেদ্য প্রস্তুত করতে হবে।
{15:14} তোমাদের মধ্যে কোন বিদেশী কিংবা স্থায়ীভাবে বসবাসকারী ভিন্নজাতির কোন ব্যক্তি যদি প্রভু পরমেশ্বরের উদ্দেশে সুরভী নৈবেদ্য হোমানলে উৎসর্গ করতে চায়, তা হলে তারা যেন তোমাদেরই অনুসৃত বিধি পালন করে।
{15:15} ইসরায়েলী সমাজ এবং তোমাদের মধ্যে বসবাসকারী বিদেশী, সকলের জন্যই এক বিধি। তোমরা বংশপরম্পরায় চিরস্থায়ী এই বিধি পালন করবে। প্রভু পরমেশ্বরের দৃষ্টিতে তোমরা ও বিদেশীরা, সকলেই সমান।
{15:16} তাই তোমাদের এবং তোমাদের মধ্যে বসবাসকারী বিদেশীদের সকলের জন্যই এক বিধান এবং একই অনুশাসন।
{15:17} প্রভু পরমেশ্বর মোশিকে বললেন,
{15:18} ইসরায়েলীদের তুমি বল, যে দেশে আমি তোমাদের নিয়ে যাচ্ছি সেই দেশে প্রবেশ করার পর
{15:19} তোমরা যখন সে দেশের অন্ন গ্রহণ করবে তখন প্রভু পরমেশ্বরের উদ্দেশে সেই অন্ন নিবেদন করবে।
{15:20} তোমরা যে খাদ্য প্রস্তুত করবে তার থেকে একটি পিঠে সর্বপ্রথমে প্রভু পরমেশ্বরের উদ্দেশে নিবেদন করবে। তোমাদের খামারের শস্যের অগ্রিমাংশ যে ভাবে তোমরা নিবেদন কর সেই ভাবেই এই অন্ন নিবেদন করবে।
{15:21} তোমরা বংশপরম্পরায় নবান্ন ভক্ষণের সময় অন্নের প্রথম ভাগ প্রভু পরমেশ্বরের উদ্দেশে কৃতজ্ঞতা সহকারে নিবেদন করবে।
{i15:22} অজ্ঞানতাবশতঃ অপরাধের দণ্ড
{15:22} মোশির মাধ্যমে প্রভু পরমেশ্বর এই যে সব নির্দেশ দিয়েছেন তার কোন একটি যদি তোমরা অজ্ঞানবশতঃ অমান্য কর,
{15:23} বংশপরম্পরায় পালনের জন্য মোশির মাধ্যমে প্রভু পরমেশ্বর প্রথম দিন থেকে তোমাদের যে সব নির্দেশ দিয়ে এসেছেন তা যদি তোমরা পালন না কর
{15:24} এবং তা যদি মণ্ডলীর অগোচরে ভুলবশতঃ করে থাক, তা হলে সমগ্র মণ্ডলী প্রভু পরমেশ্বরের উদ্দেশে একটি গোবৎস সুরভি নৈবেদ্যরূপে হোমানলে আহুতি দেবে এবং তার সঙ্গে বিধিসম্মত ভক্ষ্য ও পানীয় নৈবেদ্য এবং প্রায়শ্চিত্ত বলিসরূপ একটি ছাগ উৎসর্গ করবে।
{15:25} সমগ্র ইসরায়েলী সমাজের পক্ষে পুরোহিত যখন প্রায়শ্চিত্ত করবে, তখন তাদের ক্ষমা করা হবে, কারণ ভুলবশতঃ এই ঘটনা ঘটেছিল এবং অনিচ্ছাকৃত এই অপরাধের জন্য তারা প্রভু পরমেশ্বরের উদ্দেশে তাদের হোম-নৈবেদ্য ও প্রায়শ্চিত্ত বলি উৎসর্গ করেছে।
{15:26} সেই জন্য তোমাদের মাঝে বসবাসকারী সমস্ত বিদেশী ও ইসরায়েলী সমাজ ক্ষমা লাভ করবে, কেননা সকলেই এই অপরাধের জন্য দায়ী।
{15:27} যদি কোন ব্যক্তি অজ্ঞানবশতঃ পাপ করে তাহলে সে প্রায়শ্চিত্ত বলির জন্য এক বছর বয়সের একটি ছাগী আনবে এবং
{15:28} পুরোহিত সেই ব্যক্তির ভুলক্রমে অনুষ্ঠিত পাপের জন্য প্রভু পরমেশ্বরের সাক্ষাতে প্রায়শ্চিত্ত করবে, তাহলে সে ক্ষমা লাভ করবে।
{15:29} তোমাদের স্বজাতীয় ইসরায়েলী হোক বা প্রবাসী বিদেশী হোক, অজ্ঞতাবশতঃ যারা পাপ করবে তাদের সকলের জন্যই এক বিধান।
{15:30} কিন্তু যে ব্যক্তি স্পর্ধাভাবে পাপাচরণ করবে, প্রভু পরমেশ্বরের অবমাননা করবে, সে স্বজাতীয় হোক বা বিদেশীই হোক, জনতার মধ্য থেকে তাকে উচ্ছেদ করতে হবে।
{15:31} কারণ সে প্রভু পরমেশ্বরের বাক্যের অবমাননা করেছে এবং তাঁর নির্দেশ অমান্য করেছে। সেই ব্যক্তিকে সম্পূর্ণরূপে উচ্ছেদ করতে হবে। তার অপরাধের দণ্ড তার উপরেই বর্তাবে।
{i15:32} বিশ্রামবার লঙ্ঘনকারীর দণ্ড
{15:32} ইসরায়েলীরা প্রান্তর থাকাকালে এক ব্যক্তিকে বিশ্রামবারে জ্বালানী কাঠ সংগ্রহ করতে দেখা গেল।
{15:33} যারা তাকে কাঠ কুড়াতে দেখেছিল তারা তাকে ধরে মোশি ও হারোণের তথা সমগ্র জনমণ্ডলীর কাছে নিয়ে এল।
{15:34} তাকে তখন আটক করে রাখা হল কারণ তার সম্পর্কে কর্তব্য কি হবে কারও জানা ছিল না।
{15:35} পরে প্রভু পরমেশ্বর মোশিকে বললেন, এই ব্যক্তির অবশ্যই প্রাণদণ্ড হবে। সমগ্র জনমণ্ডলী তাকে ছাউনির বাইরে নিয়ে গিয়ে প্রস্তরাঘাতে হত্যা করবে।
{15:36} প্রভু পরমেশ্বর মোশিকে যেমন নির্দেশ দিয়েছিলেন সেই মতই সমগ্র জনমণ্ডলী তাকে ছাউনির বাইরে নিয়ে গিয়ে প্রস্তরাঘাতে হত্যা করল।
{i15:37} ঈশ্বরের নির্দেশের প্রতীক
{15:37} প্রভু পরমেশ্বর মোশিকে বললেন,
{15:38} তুমি ইসরায়েলীদের বল, তারা যেন বংশপরম্পরায় তাদের পোষাকের কোণে সুতোর গোছা ঝুলিয়ে রাখে। নীল সুতো দিয়ে তারা যেন এই সুতোর গোছাগুলি বেঁধে দেয়।
{15:39} এই গোছাগুলি দেখে প্রভু পরমেশ্বরের সমস্ত নির্দেশ তোমাদের মনে পড়বে এবং তোমরা তা পালন করবে, নিজেদের কামনা-বাসনার বশবর্তী হয়ে বিপথগামী হবে না।
{15:40} এই প্রতীক দেখে তোমরা আমার সমুদয় নির্দেশ স্মরণ করবে, পালন করবে এবং তোমাদের আরাধ্য ঈশ্বরের উদ্দেশে নিজেদের পবিত্র ও পৃথক করবে।
{15:41} আমি প্রভু পরমেশ্বর, তোমাদের আরাধ্য ঈশ্বর। তোমাদের ঈশ্বর হওয়ার জন্যই আমি তোমাদের মিশর থেকে উদ্ধার করে এনেছি- আমি প্রভু পরমেশ্বর তোমাদের আরাধ্য ঈশ্বর।
{i16:1} কোরহ্ ও তার দলের বিদ্রোহ, বিচার ও বিনাশ
{16:1} লেবির পুত্র কোহাৎ, কোহাৎ-এর পুত্র যিষ্হর, যিষ্হরের পুত্র কোরহ্। কোরহ্ এবং রূবেণ বংশীয়দের মধ্যে ইলিয়াবের পুত্র দাথন ও অবীরাম এবং পেলৎ-এর পুত্র ওন, এরা কয়জন মিলে একজোট হল।
{16:2} এদের সঙ্গে দুশো পঞ্চাশ জন ইসরায়েলী মোশির বিরুদ্ধে দাঁড়াল। এরা সকলেই ছিল জনমণ্ডলীর নেতা, সমাজের মান্যগণ্য ব্যক্তি।
{16:3} এরা মোশি ও হারোণের বিরুদ্ধে জোট বেঁধে তাঁদের বলল, তোমরা খুব বাড়াবাড়ি করছ, মণ্ডলীর সকল লোকই পবিত্র এবং প্রভু পরমেশ্বর তাদের মাঝে রয়েছেন, তবে প্রভু পরমেশ্বরের এই প্রজামণ্ডলীর উপরে তোমরাই শুধু কর্তৃত্ব করছ কেন?
{16:4} ঐ কথা শুনে মোশি মাথা নত করে মাটিতে লুটিয়ে পড়লেন।
{16:5} তিনি কোরহ্ এবং তাঁর দলের লোকদের বললেন, কাল সকালেই প্রভু পরমেশ্বর জানিয়ে দেবেন কে তাঁর লোক, কেই বা পবিত্র এবং কাকে তিনি নিজের সান্নিধ্যে যেতে দেবেন। তিনি যাকে মনোনীত করবেন, সে-ই তাঁর কাছে যাবে।
{16:6} কোরহ্, তুমি ও তোমার দলের লোকেরা বরং এক কাজ কর,
{16:7} কাল সকালে তোমরা ধূপদানিগুলো নিয়ে সেগুলিতে আগুন দেবে এবং প্রভু পরমেশ্বরের সম্মুখে তার উপরে ধূপ ছড়িয়ে দেবে, তখন প্রভু পরমেশ্বর যাকে মনোনীত করবেন, সেই হবে পবিত্র ব্যক্তি। ওহে লেবির বংশ, তোমাদের খুব স্পর্ধা বেড়েছে।
{16:8} কোরহকে উদ্দেশ্য করে মোশি বললেন, ওহে লেবির বংশধর, দয়া করে আমার কথা শোন।
{16:9} ইসরায়েল কুলের ঈশ্বর যে ইসরায়েলী সমাজ থেকে তোমাদের পৃথক করে প্রভু পরমেশ্বরের শিবিরে পরিচর্যা এবং জনমণ্ডলীর সম্মুখে দাঁড়িয়ে তাঁদের সেবা করার জন্য তোমাদের নিযুক্ত করেছেন এবং
{16:10} তিনি যে তোমাকে ও তোমার জ্ঞাতিভাই লেবি গোষ্ঠীর লোকদের নিজের সান্নিধ্যে এনেছেন তা-ই কি তোমাদের পক্ষে যথেষ্ট নয়? তোমরা কি এখন আবার পুরোহিত হতে চাইছ?
{16:11} সেই জন্যই কি তুমি ও তোমার দলবল প্রভু পরমেশ্বরের বিরুদ্ধে একজোট হয়েছ? হারোণ কে, যে তোমরা তার বিরুদ্ধে অভিযোগ করছ?
{16:12} পরে মোশি ইলিয়াবের পুত্র দাথন ও অবীরামকে ডেকে পাঠালেন, কিন্তু তারা বলল, আমরা যাব না।
{16:13} এই প্রান্তরে এনে মেরে ফেলার জন্য তুমি শস্য শ্যামলা দেশ থেকে আমাদের বার করে এনেছ, এটাই কি যথেষ্ট নয়? এর পরেও কি তুমি আমাদের উপর কর্তৃত্ব করতে চাও?
{16:14} সুজলা সুফলা কোনও দেশও তুমি আমাদের আনতে পার নি কিংবা শস্যক্ষেত্র কি দ্রাক্ষাকুঞ্জের কোন উত্তরাধিকারও আমাদের দাও নি। এখনও তুমি আমাদের প্রতারণা করার চেষ্টা করছ?
{16:15} এ কথা শুনে মোশির খুব রাগ হল। তিনি প্রভু পরমেশ্বরকে বললেন, তুমি এদের নৈবেদ্য গ্রাহ্য করো না। আমি ওদের কাছ থেকে একটি গাধাও নিই নি কিংবা ওদের কারও বিরুদ্ধে কোন অন্যায়ও করি নি।
{16:16} পরে মোশি কোরহকে বললেন, তুমি তোমার দলের সকলকে নিয়ে কাল প্রভু পরমেশ্বরের সম্মুখে উপস্থিত হবে। সেখানে উপস্থিত থাকবে তুমি, তোমার দলের লোক ও হারোণ।
{16:17} তোমার দলের প্রত্যেক ধূপদানি নিয়ে তার উপর ধূপ ছড়িয়ে দিয়ে তাদের সেই দুশো পঞ্চাশটি ধূপদানি প্রভু পরমেশ্বরের সম্মুখে স্থাপন করবে। তুমি এবং হারোণও নিজ নিজ ধূপদানি নিয়ে যাবে।
{16:18} পরদিন প্রত্যেকে তার নিজের নিজের ধূপদানিতে আগুন ও ধূপ দিয়ে প্রস্তুত হল। তারপর মোশি ও হারোণ সম্মিলন শিবিরের দ্বারে গিয়ে দাঁড়াল।
{16:19} কোরহ তাঁদের মুখোমুখি সমগ্র জনমণ্ডলীকে সম্মিলন শিবিরের দ্বারে একত্র করল। তখন সমগ্র জনতার সামনে হঠাৎ প্রভু পরমেশ্বরের অগ্নিময় প্রতাপ দৃশ্যমান হল।
{16:20} প্রভু পরমেশ্বর মোশি ও হারোণকে বললেন,
{16:21} তোমরা এই জনমণ্ডলীর সামনে থেকে সরে দাঁড়াও। আমি মুহূর্তের মধ্যে এদের ধ্বংস করব।
{16:22} তাঁরা তখন মাটিতে উবুড় হয়ে পড়ে বললেন, হে ঈশ্বর, সর্বজীবের জীবনেশ্বর তুমি, একজনের পাপের জন্য তুমি কি সমগ্র জনমণ্ডলীর উপর ক্রুদ্ধ হবে?
{16:23} প্রভু পরমেশ্বর তখন মোশিকে বললেন,
{16:24} তুমি জনমণ্ডলীকে বল, তারা যেন কেরহ্, দাথন ও অবীরামের তাঁবুর কাছ থেকে দূরে সরে যায়।
{16:25} মোশি তখন উঠে দাথন ও অবীরামের কাছে গেলেন। ইসরায়েলীদের নেতৃস্থানীয় প্রবীণেরা তাঁর পিছনে গেলেন।
{16:26} তিনি জনমণ্ডলীকে উদ্দেশ করে বললেন, তোমরা এই দুষ্ট লোকদের তাঁবুর কাছ থেকে দূরে সরে যাও, ওদের কোন জিনিস স্পর্শ করো না, তাহলে এদের পাপে তোমরাও ধ্বংস হয়ে যাবে।
{16:27} তখন তারা কোরহ্, দাথন ও অবীরামের তাঁবুর চারপাশ থেকে দূরে সরে গেল। দাথন ও অবীরাম তাদের স্ত্রী ও সন্তান সন্ততিদের নিয়ে তাদের তাঁবুর দ্বারে এসে দাঁড়াল।
{16:28} তখন মোশি বললেন, প্রভু পরমেশ্বরই যে আমাকে এই সব কাজ করার জন্য পাঠিয়েছেন এবং আমি যে নিজের ইচ্ছায় কিছুই করি নি, তা তোমরা এর দ্বারাই জানতে পারবে:
{16:29} মানুষের স্বাভাবিক মৃত্যু যেভাবে হয় সেইভাবে যদি এরা মরে কিংবা সাধারণ মানুষের মত যদি এদের দণ্ড হয়, তাহলে বুঝতে হবে যে প্রভু পরমেশ্বর আমাকে পাঠান নি।
{16:30} কিন্তু প্রভু পরমেশ্বর যদি নতুন কিছু করেন, যদি পৃথিবী সর্বস্বসহ এদের গ্রাস করে, এরা যদি জীবিত অবস্থায় পাতালে প্রবেশ করে, তাহলেই জানবে যে এরা প্রভু পরমেশ্বরকে অবজ্ঞা করেছে।
{16:31} মোশির কথা শেষ হতেই তাদের পায়ের নীচের মাটি দুভাগ হয়ে গেল
{16:32} আর পৃথিবী শিবির ও জিনিসপত্রসমেত কোরহ্ ও তার অনুগামী সকলকেই গ্রাস করল।
{16:33} তারা ও তাদের আত্মীয়পরিজন সকলেই জীবন্ত পাতালে প্রবেশ করল এবং তাদের উপরে মাটি আবার জোড়া লেগে গেল। এইভাবেই তারা সমাজ থেকে বিলুপ্ত হয়ে গেল।
{16:34} তাদের আর্তনাদ শুনে আশেপাশের ইসরায়েলীরা সকলে পালিয়ে গেল। তারা বলতে লাগল, পৃথিবী হয়তো আমাদেরও গ্রাস করবে।
{16:35} এরপর প্রভু পরমেশ্বরের কাছ থেকে অগ্নিশিখা নির্গত হয়ে সেই দুশো পঞ্চাশ জন লোক, যারা ধূপ উৎসর্গ করেছিল, তাদের সকলকে গ্রাস করল।
{16:36} প্রভু পরমেশ্বর তখন মোশিকে বললেন,
{16:37} তুমি পুরোহিত হারোণের পুত্র ইলিয়াসরকে বল, সে যেন দগ্ধাবশেষের মধ্য থেকে ঐ ধূপদানিগুলি তুলে নেয় এবং সেগুলির আগুন দূরে নিয়ে গিয়ে ঝেড়ে ফেলে, কারণ সেগুলি পবিত্র।
{16:38} এই পাপিষ্ঠেরা তাদের পাপের জন্য জীবন দিয়েছে, এদের ধূপদানিগুলি পিটিয়ে পাত তৈরী করে তা দিয়ে বেদীটির জন্য আবরণ তৈরী করা হোক। এগুলি পবিত্র কারণ ওরা প্রভু পরমেশ্বরের সম্মুখে এগুলি উৎসর্গ করেছিল। এগুলি ইসরায়েলীদের কাছে নিদর্শনস্বরূপ।
{i16:39} মহামারী নিবারণে হারোণের প্রায়শ্চিত্ত
{16:39} যারা পুড়ে মারা গিয়েছিল তাদের নিবেদিত পিতলের ধূপদানিগুলি পুরোহিত ইলিয়াসর সংগ্রহ করলেন। সেগুলি পেটাই করে বেদীর আবরণের জন্য পাত তৈরী করা হল।
{16:40} এগুলি ইসরায়েলীদের কাছে স্মারক চিহ্ন স্বরূপ যেন হারোণের বংশধর ছাড়া অনধিকারী অন্য কোন লোক প্রভু পরমেশ্বরের সম্মুখে ধূপ উৎসর্গ করতে না যায় এবং তার দশা কোরহ্ এবং তার দলের মত না হয়। মোশির মাধ্যমে প্রভু পরমেশ্বর ইলিয়াসরকে এই নির্দেশ দিয়েছিলেন।
{16:41} পরের দিন সমগ্র ইসরায়েলী জনমণ্ডলী মোশি ও হারোণের বিরুদ্ধে বিক্ষোভ জানিয়ে বলল, প্রভু পরমেশ্বরের প্রজাদের তোমরাই হত্যা করেছ।
{16:42} মোশি হারোণের বিরুদ্ধে সংঘবদ্ধ জনতা তখন সম্মিলন শিবিরের দিকে তাকাল, দেখল, সম্মিলন শিবির মেঘাবৃত হয়েছে এবং সেখানে প্রভু পরমেশ্বরের গৌরবজোতি দৃশ্যমান হয়ে উঠেছে।
{16:43} মোশি ও হারোণ তখন সম্মিলন শিবিরের সম্মুখে উপস্থিত হলেন।
{16:44} প্রভু পরমেশ্বর মোশিকে বললেন,
{16:45} তোমরা এই জনমণ্ডলীর মধ্য থেকে বেরিয়ে যাও, আমি এই জনমণ্ডলীর মধ্য থেকে বেরিয়ে যাও, আমি এই মুহূর্তে এদের ধ্বংস করব।
{16:46} তাঁরা তখন মাটিতে উবুড় হয়ে পড়লেন। মোশি হারোণকে বললেন, তোমরা ধূপদানিটি নাও এবং বেদীর উপর থেকে আগুন নিয়ে তার মধ্যে রাখ ও তাতে ধূপ ছড়িয়ে শিগগির জনতার কাছে গিয়ে তাদের জন্য প্রায়শ্চিত্ত কর, কারণ প্রভুর ক্রোধ প্রজ্বলিত হয়েছে এবং মহামারী শুরু হয়েছে।
{16:47} মোশির কথামত হারোণ তক্ষুণি ধূপদানি নিয়ে জনতার দিকে দৌড়ে গেলেন। ওদিকে তখন তাদরে মধ্যে মহামারী শুরু হয়ে গিয়েছিল, কিন্তু তিনি ধূপদানিতে ধূপ উৎসর্গ করে জনতার জন্য প্রায়শ্চিত্ত করলেন।
{16:48} তারপর তিনি জীবিত ও মৃতদের মাঝখানে গিয়ে দাঁড়ালেন, মহামারী নিবৃত্ত হল।
{16:49} কোরহের ঘটনায় যারা মারা গিয়েছিল তারা ছাড়াও চৌদ্দ হাজার সাতশো লোক এই মহামারীতে মারা পড়ল।
{16:50} মহামারী নিবৃত্ত হওয়ার পর হারোণ সম্মিলন শিবিরের দ্বারে মোশির কাছে ফিরে এলেন।
{i17:1} হারোণের মুকুলিত যষ্টি
{17:1} প্রভু পরমেশ্বর মোশিকে বললেন,
{17:2} ইসরায়েলীদের প্রত্যেক গোষ্ঠী প্রধানের কাছ থেকে একটি করে মোট বারোটি যষ্টি তুমি সংগ্রহ কর এবং প্রত্যেকের যষ্টিতে তার নাম লেখ।
{17:3} লেবি গোষ্ঠীর লাঠির উপরে তুমি হারোণের নাম লিখবে, কারণ প্রত্যেক গোষ্ঠীর প্রধানের জন্য একটি করে যষ্টি থাকবে।
{17:4} এগুলি তুমি সম্মিলন শিবিরে চুক্তি সিন্দুকের সম্মুখে যেখানে আমি তোমাদের দর্শন দিই সেখানে রাখবে।
{17:5} তখন যে ব্যক্তি আমার মনোনীত তার যষ্টিই মুকুলিত হবে। এই ভাবে তোমাদের বিরুদ্ধে ইসরায়েলীদের বিক্ষোভ আমি নিবৃত্ত করব।
{17:6} মোশি ইসরায়েলীদের এ কথা বললেন এবং তাদের গোষ্ঠী প্রধানেরা তখন প্রত্যেক গোষ্ঠী প্রধানের জন্য একটি করে মোট বারোটি যষ্টি তাঁকে দিলেন। হারোণের যষ্টিও এর মধ্যে ছিল।
{17:7} মোশি যষ্টিগুলি নিয়ে চুক্তি সিন্দুক যে শিবিরে রক্ষিত ছিল, সেখানে প্রভু পরমেশ্বরের সম্মুখে রাখলেন।
{17:8} পরের দিন মোশি সেই শিবিরে প্রবেশ করে দেখলেন, লেবি গোষ্ঠীর হারোণের যষ্টিটি পল্লবিত ও মুকুলিত হয়েছে এবং তাতে ফুল এবং বাদাম ফলও ধরেছে।
{17:9} মোশি তখন প্রভু পরমেশ্বরের সম্মুখ থেকে ঐ যষ্টিগুলি এনে ইসরায়েলীদের সকলকে দেখালেন। তারা এই দেখে প্রত্যেকে নিজের নিজের যষ্টি নিয়ে নিল।
{17:10} প্রভু পরমেশ্বর মোশিকে বললেন, তুমি হারোণের যষ্টিটি নিয়ে আবার চুক্তিসিন্দুকের সম্মুখে রাখ। বিদ্রোহীদের সাবধান করে দেওয়ার চিহ্নস্বরূপ এটি রাখা থাকবে। এর দ্বারা তুমি আমার বিরুদ্ধে ওদের বিক্ষোভ নিবৃত্ত করবে, অন্যথায় ওরা মরবে।
{17:11} প্রভু পরমেশ্বরের নির্দেশ অনুসারে মোশি তেমনই করলেন।
{17:12} ইসরায়েলীরা তখন মোশিকে বলল, এবার আমরা মরব, ধ্বংস হয়ে যাব, সমূলে বিনষ্ট হব,
{17:13} প্রভু পরমেশ্বরের শিবিরের কাছে যে যাবে সে-ই ধ্বংস হবে। তাহলে আমরা সকলেই কি এ ভাবে ধ্বংস হয়ে যাব?
{i18:1} পুরোহিত ও লেবীয়দের দায়িত্ব ও আচরণ বিধি
{18:1} প্রভু পরমেশ্বর হারোণকে বললেন, তুমি, তোমার পুত্রেরা এবং তোমার পিতৃকুলের লোকজন সকলে মিলে পবিত্র পীঠস্থানের দোষত্রুটির দায়দায়িত্ব বহন করবে এবং তুমি ও তোমার পুত্রেরা পৌরোহিত্যের ত্রুটির জন্য দায়ী হবে।
{18:2} যে শিবিরে চুক্তিসিন্দুক থাকে তার সম্মুখে তুমি ও তোমার পুত্রেরা যখন যাবে তখন লেবীয়দের, পিতৃকুল সম্পর্কে যারা তোমার জ্ঞাতি, তাদের সঙ্গে নেবে। পরিচর্যার কাজে তারা তোমাকে সাহায্য করবে।
{18:3} তারা তোমার নির্দেশ পালনের জন্য প্রস্তুত থাকবে এবং শিবিরের অন্যান্য করণীয় কাজ করবে। কিন্তু তারা পবিত্র স্থানের তৈজসপত্রের কাছে কিম্বা বেদীর কাছে যাবে না, তাহলে তারা এবং সেইসঙ্গে তুমিও মারা পড়বে।
{18:4} তারা তোমার সঙ্গে থেকে সম্মিলন শিবিরের যাবতীয় কাজকর্ম করবে। অনধিকারী কোন লোক তোমাদের কাছে যাবে না।
{18:5} তার জন্য তোমরা নিজেরাই পবিত্রস্থানের ও বেদীর যাবতীয় কাজকর্ম করবে যেন ইসরায়েলীদের প্রতি পুনরায় এইভাবে রোষ বর্ধিত না হয়।
{18:6} ইসরায়েলীদের মধ্যে থেকে আমি তোমাদের জ্ঞাতি লেবীয়দের গ্রহণ করেছি। সম্মিলন শিবিরের পরিচর্যার জন্য তারা তোমাদের পক্ষে প্রভু পরমেশ্বরের উদ্দেশে নিবেদিত অর্ঘ্য।
{18:7} কিন্তু বেদীমূলে ও পর্দার অভ্যন্তরে পুরোহিতরূপে তোমাদের করণীয় যা কিছু আছে, তা শুধু তুমি ও তোমার পুত্রেরাই করবে। এ দায়িত্ব তোমাদের। এই পৌরোহিত্যের অধিকার আমি তোমাদের উপহার স্বরূপ দিয়েছি। অনধিকারী কোন লোক এই কাজ করতে গেলে তার মৃত্যুদণ্ড হবে।
{18:8} প্রভু পরমেশ্বর হারোণকে বললেন, দেখ, আমি আমার উদ্দেশে ইসরায়েলীদের নিবেদিত সমস্ত পবিত্র অর্ঘ্য রক্ষণাবেক্ষণের দায়িত্ব তোমাকে দিলাম। এ সবই তোমার ও তোমার সন্তানদের প্রাপ্য অংশ হিসাবে চিরস্থায়ী স্বত্বে তোমাদের দান করলাম।
{18:9} হোমের জন্য নির্দিষ্ট মহাপবিত্র নৈবেদ্যের যে অংশ তোমার প্রাপ্য, তা হচ্ছে এই: আমার উদ্দেশে ইসরায়েলীদের স্বেচ্ছায় নিবেদিত সমস্ত অর্ঘ্য, সর্বপ্রকার ভক্ষ্য নৈবেদ্য, প্রায়শ্চিত্ত ও অপরাধমোচনের বলি। এ সমস্তই তুমি ও তোমার সন্তানেরা মহাপবিত্র বলে গণ্য করবে।
{18:10} মহাপবিত্র বস্তু জ্ঞানে তুমি তা ভক্ষণ করবে, পুরুষেরাই শুধু সেগুলি ভক্ষণ করতে পারবে এবং তুমি এই সমস্ত দ্রব্য পবিত্র বলে গণ্য করবে।
{18:11} আর এ গুলিও হবে তোমার প্রাপ্য: ইসরায়েলীরা আমার উদ্দেশে যে বিশেষ অর্ঘ্য নিবেদন করবে, সবই হবে তোমার। সে সবই আমি তোমাকে ও তোমার পুত্রকন্যাদের চিরকালীন প্রাপ্য স্বরূপ দিলাম। তোমার পরিবারের সকল শুচি ব্যক্তিই তা ভক্ষণ করতে পারবে।
{18:12} ইসরয়েলীরা প্রভু পরমেশ্বরের উদ্দেশে তাদের তেল, দ্রাক্ষারস ও শস্যের যে সেরা অংশ দান করে তা সবই আমি তোমাকে দিলাম।
{18:13} তাদের দেশে উৎপন্ন সব রকম ফলের অগ্রিমাংশ যা তারা প্রভু পরমেশ্বরের সম্মুখে নিয়ে আসে, তা সবই হবে তোমার পরিবারের শুচি ব্যক্তিরা তা গ্রহণ করতে পারবে।
{18:14} ইসরায়েলীরা প্রভুর উদ্দেশে একান্তভাবে যে সব বস্তু উৎসর্গ করবে, সবই হবে তোমার।
{18:15} মানুষের হোক বা পশুরাই হোক প্রথম গর্ভের সন্তান বলে যাদের প্রভু পরমেশ্বরের উদ্দেশে উৎসর্গ করা হবে, তারাও হবে তোমার। কিন্তু মানুষের প্রথম সন্তানকে তুমি অবশ্যই পণের বিনিময়ে মুক্তি দেবে। অশুচি পশুর প্রথম গর্ভজাত শাবককেও তুমি পণের বিনিময়ে মুক্তি দেবে।
{18:16} একমাস বয়স হলে তুমি সেটিকে পবিত্র পীঠস্থানের শেকেলের মান অনুযায়ী পাঁচ শেকেল রূপোর বিনিময়ে মুক্তি দেবে। (বিশ গেরায় এক শেকেল হয়।)
{18:17} কিন্তু গরু ভেড়া কিংবা ছাগলের প্রথম গর্ভজাত শাবককে তুমি পণের বিনিময়ে মুক্তি দেবে না, সেগুলি শুচি। তুমি তাদের রক্ত বেদীর উপরে ছিটিয়ে দেবে এবং তাদের মেদ প্রভু পরমেশ্বরের উদ্দেশে সুরভি নৈবেদ্যরূপে হোমানলে আহুতি দেবে।
{18:18} কিন্তু আমার উদ্দেশে নিবেদিত পাঁজর এবং ডান পা যেমন তোমার প্রাপ্য তেমনই এ গুলির মাংসও হবে তোমাদের প্রাপ্য।
{18:19} ইসরায়েলীরা প্রভু পরমেশ্বরের সম্মুখে যে সব বস্তু পবিত্র অর্ঘ্যরূপে বিশেষভাবে নিবেদন করে, তা সবই আমি তোমাকে ও তোমার পুত্রকন্যাদের চিরকালীন প্রাপ্য সরূপ দান করলাম। লবণ সংক্রান্ত বিধি অনুসারে প্রভু পরমেশ্বরের সঙ্গে তোমার ও তোমার বংশধরদের যে সম্বন্ধ প্রতিষ্ঠিত হয়েছে, এ-ই হবে তার চিরস্থায়ী শর্ত।
{18:20} প্রভু পরমেশ্বর হারোণকে আরও বললেন, ইসরায়েলীদের ভূসম্পত্তিতে তোমার কোন অধিকার থাকবে না, তাদের সম্পত্তির কোন অংশ তুমি পাবে না। ইসরায়েল কুলে আমিই তোমার অংশ ও উত্তরাধিকার।
{i18:21} লেবীয়দের প্রাপ্য অংশ
{18:21} সম্মিলন শিবিরের পরিচর্যায় নিযুক্ত থাকার জন্য লেবীয়দের আমি ইসরায়েলীদের সম্পদের দশভাগের একভাগ পাওয়ার অধিকার দিলাম।
{18:22} এখন থেকে ইসরায়েলীরা আর সম্মিলন শিবিরের কাছে আসবে না, অন্যথায় তারা পাপের ভাগী হয়ে মারা পড়বে।
{18:23} লেবীয়রাই শুধু সম্মিলন শিবিরের কাজকর্ম করবে এবং তার ত্রুটি বিচ্যুতির জন্য তারাই দায়ী হবে। বংশপরম্পরায় চিরকাল তোমরা এই অনুশাসন মেনে চলবে। ইসরায়েলীদের সম্পত্তিতে তাদের কোন অধিকার থাকবে না।
{18:24} কারণ ইসরায়েলীরা তাদের সম্পদের যে দশমাংশ প্রভু পরমেশ্বরের উদ্দেশে অর্ঘ্যস্বরূপ উৎসর্গ করে, তারই উত্তরাধিকার আমি তাদের দিয়েছি। সেই জন্যই আমি তাদের সম্পর্কে বলেছি, ইসরায়েলীদের সম্পত্তিতে তাদের কোন অধিকার থাকবে না।
{18:25} প্রভু পরমেশ্বর মোশিকে বললেন,
{18:26} তুমি লেবীয়দের বলবে, ইসরায়েলীদের সম্পদের যে দশমাংশ আমি তোমাদের উত্তরাধিকারস্বরূপ দান করেছি তা যখন তোমরা ইসরায়েলীদের কাছ থেকে গ্রহণ করবে তখন তোমাদেরও সেই দানের এক দশমাংশ প্রভু পরমেশ্বরের উদ্দেশে অর্ঘ্য স্বরূপ নিবেদন করতে হবে।
{18:27} তোমাদের সেই অর্ঘ্য খামারের ফসল কিংবা দ্রাক্ষাকুণ্ড থেকে সংগ্রহ করা সুরা বিশেষভাবে নিবেদন করা অর্ঘ্যের মতই গণ্য হবে।
{18:28} এইভাবে তোমরাও ইসরায়েলীদের কাছ থেকে তোমাদের প্রাপ্য দশমাংশ থেকে প্রভু পরমেশ্বরের উদ্দেশে নিবেদিত অর্ঘ্য হারোণকে দেবে।
{18:29} দানস্বরূপ তোমরা যা কিছু পাবে তার সেরা ও পবিত্র অংশ তোমরা প্রভু পরমেশ্বরের উদ্দেশে অর্ঘ্যরূপে নিবেদন করবে।
{18:30} তুমি লেবীয়দের বলবে, তোমাদের প্রাপ্য অংশ থেকে প্রভু পরমেশ্বরের উদ্দেশে অর্ঘ্যরূপে নিবেদিত সেরা দ্রব্যগুলি খামার ও দ্রাক্ষাকুঞ্জের উৎপন্ন দ্রব্যের মতই গণ্য হবে।
{18:31} তোমরা ও তোমাদের পরিবারের লোকজন সর্বত্র তা গ্রহণ করতে পারবে, কেননা এগুলি সম্মিলন শিবিরে তোমাদের কাজকর্মের বেতন স্বরূপ।
{18:32} তা থেকে সেরা অংশ অর্ঘ্যরূপে নিবেদন করার পর সে সম্পর্কে তোমাদের আর কোন দায়দায়িত্ব থাকবে না। ইসরায়েলীদের উৎসর্গিত পবিত্র বস্তু অশুচি করার দায়ে তোমাদের মৃত্যু হবে না।
{i19:1} অশৌচ সংক্রান্ত বিধি
{19:1} প্রভু পরমেশ্বর মোশি ও হারোণকে বললেন,
{19:2} তোমরা ইসরায়েলীদের বল যে প্রভু পরমেশ্বর এই বিধান ও অনুশাসন পালন করার নির্দেশ দিয়েছেনঃ যার কাঁধে কোন দিন জোয়াল চাপানো হয়নি এমন একটি নিখুঁত নিষ্কলঙ্ক লাল রঙের গাভী তারা যেন তোমার ও হারোণের কাছে নিয়ে আসে।
{19:3} তোমরা সেই গাভীটি পুরোহিত ইলিয়াসরকে দেবে এবং সেটিকে ছাউনির বাইরে নিয়ে গিয়ে তার সম্মুখে হনন করা হবে।
{19:4} পুরোহিত ইলিয়াসর নিজের আঙুলে তার রক্ত কিছুটা নিয়ে সম্মিলন শিবিরের সামনে সাতবার ছিটিয়ে দেবে।
{19:5} তারপর সেই গাভীটি তার সম্মুখে পুড়িয়ে ফেলতে হবে। গোবর সমেত সেটির চামড়া, মাংস ও রক্ত সব পুড়িয়ে পেলতে হবে।
{19:6} পুরোহিত সীডার কাঠ, এসোব পল্লব এবং লাল সুতো কিছুটা নিয়ে যে অগ্নিকুণ্ডে গাভীটাকে পোড়ানো হচ্ছে তার মধ্যে নিক্ষেপ করবে।
{19:7} এরপর পুরোহিত তার পরণের কাপড় ধুয়ে ফেলবে ও স্নান করবে। এবার সে ছাউনিতে প্রবেশ করতে পারবে কিন্তু তা সত্ত্বেও সন্ধ্যা পর্যন্ত পুরোহিতের অশৌচ থাকবে।
{19:8} যে ব্যক্তি সেই গাভীটিকে পোড়াবে সেও কাপড় ধুয়ে ফেলবে ও স্নান করবে। সন্ধ্যা পর্যন্ত সে অশুচি থাকবে।
{19:9} পরে কোন শুচি ব্যক্তি ঐ গাভীর ভস্মাবশেষ সংগ্রহ করে ছাউনির বাইরে কোন শুচিশুদ্ধ স্থানে রাখবে। ইসরায়েলী জনমণ্ডলীর শুচিকরণের জল শুদ্ধ করার জন্য তা রাখা হবে, কারণ এটি প্রায়শ্চিত্ত বলি।
{19:10} যে ব্যক্তি ঐ গাভীর ভস্মাবশেষ সংগ্রহ করবে তাকেও কাপড় ধুয়ে ফেলতে হবে এবং সেও সন্ধ্যা পর্যন্ত অশুচি থাকবে।
{i19:11} মৃতদেহ স্পর্শের দোষ
{19:11} কেউ যদি মৃতদেহ স্পর্শ করে তবে সাতদিন সে অশুচি থাকবে।
{19:12} তৃতীয় ও সপ্তম দিনে সে ঐ শুচিকরণের জলে নিজেকে শুদ্ধ করবে তারপর সে শুচি হবে। তৃতীয় ও সপ্তম দিনে নিজেকে শুদ্ধ না করলে সে শুচি হবে না।
{19:13} কোন মৃত ব্যক্তির দেহ স্পর্শ করার পর কেউ যদি নিজেকে শুদ্ধ না করে তাহলে তার দ্বারা প্রভু পরমেশ্বরের শিবির অশুচি হবে। ইসরায়েল কুল থেকে তাকে উচ্ছেদ করতে হবে, কারণ শুদ্ধিবারি তার উপরে সিঞ্চন করা হয়নি, সেইজন্য সে অশুচি এবং অশৌচ অবস্থাতেই সে রয়েছে।
{19:14} ছাউনির মধ্যে কোন লোক মারা গেলে সেই ছাউনিতে যারা প্রবেশ করবে এবং সেখানে যারা বাস করে তারা সকলেই সাতদিন অশুচি থাকবে।
{19:15} সেই ছাউনির ভিতরের সমস্ত খোলা পাত্রই অশুচি বলে বিবেচিত হবে।
{19:16} খোলা মাঠে যদি কেউ অস্ত্রের আঘাতে নিহত বা স্বাভাবিক ভাবে মৃত ব্যক্তির শব স্পর্শ করে, কিংব মানুষের হাড় বা কবর স্পর্শ করে তবে সে সাত দিন অশুচি থাকবে।
{19:17} এই ধরণের অশুচি ব্যক্তির শুদ্ধির জন্য প্রায়শ্চিত্ত বলির ভস্মাবশেষ নিয়ে একটি পাত্রে রাখতে হবে এবং তাতে স্রোতের জল ঢালতে হবে।
{19:18} পরে কোন শুচি ব্যক্তি এসোবপত্রগুচ্ছ নিয়ে সেই জলে ডুবিয়ে ঐ ছাউনির উপর এবং সেখানকার সমস্ত জিনিসপত্র ও লোকজনের উপর ছিটিয়ে দেবে। মানুষের হাড়, নিহত বা স্বাভাবিক ভাবে মৃত ব্যক্তির শব কিংবা কবর যে স্পর্শ করবে তার উপরেও সেই জল ছিটিয়ে দিতে হবে।
{19:19} তৃতীয় ও সপ্তম দিনে ঐ শুচি ব্যক্তি অশৌচগ্রস্ত লোকের উপর সেই জল ছিটিয়ে দেবে এবং সপ্তম দিনে সে তাকে শুদ্ধ করবে। সেই লোক তখন তার পরণের কাপড় ধুয়ে ফেলবে এবং স্নান করবে। সন্ধ্যাবেলায় সে শুচি হবে।
{19:20} অশুচি হওয়ার পর যে ব্যক্তি নিজেকে শুদ্ধ না করে তাকে সমাজ থেকে উচ্ছেদ করতে হবে, কারণ সে প্রভু পরমেশ্বরের পীঠস্থান অশুচি করেছে। শুদ্ধি বারি তার উপরে সিঞ্চন করা হয় নি, তাই সে অশুচি।
{19:21} চিরস্থায়ী এই বিধি তাদের পালন করতে হবে। শুদ্ধি বারি যে সিঞ্চন করবে তাকেও পরণের কাপড় ধুয়ে ফেলতে হবে। শুদ্ধি বারি যে স্পর্শ করবে সন্ধ্যা পর্যন্ত সে অশুচি থাকবে।
{19:22} অশুচি ব্যক্তি যা কিছু স্পর্শ করবে তা-ও হবে অশুচি এবং তা যে স্পর্শ করবে সেও হবে অশুচি। সন্ধ্যা পর্যন্ত তার অশৌচ থাকবে।
{i20:1} শৈল নির্গত জল ( যাত্রা 17:1-7 )
{20:1} সমগ্র ইসরায়েলী জনমণ্ডলী প্রথম মাসে সীন প্রান্তরে এসে উপস্থিত হল এবং কাদেশ অঞ্চলে কিছুদিন বাস করল। সেখানে মিরিয়ম মারা গেলেন এবং তাঁকে কবর দেওয়া হল।
{20:2} ইসরায়েলীরা যেখানে ছাউনি ফেলেছিল, সেই প্রান্তরে কোথাও জল ছিল না। তাই লোকেরা মোশি ও হারোণের বিরুদ্ধে বিক্ষুব্ধ হয়ে উঠল।
{20:3} তারা মোশির সঙ্গে বিবাদ শুরু করল, বলল, হায়, প্রভু পরমেশ্বরের সম্মুখে আমাদের ভাইবন্ধুরা যখন মারা গেল তখনই আমরা কেন মরলাম না।
{20:4} তোমরা কেন প্রভু পরমেশ্বরের প্রজামণ্ডলীকে এই মরু প্রান্তরে নিয়ে এলে? আমাদের পশুপাল ও আমাদের সকলকে মারবার জন্য?
{20:5} এই নিকৃষ্ট জায়গায় নিয়ে আসার জন্যই কি তোমরা মিশর থেকে আমাদের বার করে এনেছিলেন? এখানে কোন ফসল হয় না, ডুমুর বা আঙুর কিংবা ডালিম কিছুই হয় না, এমন কি পানীয় জলও এখানে নেই।
{20:6} মোশি ও হারোণ জনতার সম্মুখ থেকে সরে গিয়ে সম্মিলন শিবিরের দ্বারে উবুড় হয়ে পড়লেন। তখন প্রভু পরমেশ্বরের আলোকোজ্জ্বল মহিমা তাঁদের সম্মুখে প্রতিভাত হল।
{20:7} প্রভু পরমেশ্বর মোশিকে বললেন,
{20:8} তুমি তোমার যষ্ঠি নাও এবং তোমার ভাই হারোণকে নিয়ে জনমণ্ডলীকে একত্র করে তাদের সকলের সামনে ঐ পাহাড়কে জন দান করতে বল। এইভাবে পাহাড় থেকে জল বার করে তুমি জনমণ্ডলী ও তাদের পশুপালকে জল পান করাতে পারবে।
{20:9} মোশি তখন প্রভু পরমেশ্বরের নির্দেশ মত তাঁর সম্মুখ থেকে ঐ যষ্ঠি তুলে নিলেন।
{20:10} পরে মোশি ও হারোণ সেই পাহাড়ের সম্মুখে জনতাকে একত্র করে বললেন, শোন বিদ্রোহীরা, আমরা কি তোমাদের জন্য এই পাহাড় থেকে জল বার করব?
{20:11} মোশি তখন তাঁর হাতের যষ্ঠি তুলে পাহাড়ের গায়ে দুবার আঘাত করলেন। সঙ্গে সঙ্গে সেখান থেকে জলস্রোত সবেগে নির্গত হল এবং জনতা ও তাদের পশুপাল সেই জল পান করল।
{20:12} প্রভু পরমেশ্বর মোশি ও হারোণকে বললেন, তোমরা আমাকে বিশ্বাস করলে না ইসরায়েলীদের সাক্ষাতে আমার পবিত্রতার মর্যাদা রক্ষা করলে না, এইজন্য আমি তাদের যে দেশ দিয়েছি, সেই দেশে তোমরা এই জনমণ্ডলীকে নিয়ে যেতে পারবে না।
{20:13} সেই জলস্রোতের নাম দেওয়া হল মরিবা (বিবাদ), কারণ সেখানে ইসরায়েলীরা প্রভু পরমেশ্বরের সঙ্গে বিবাদ করেছিল এবং তিনি তাদের সাক্ষাতে নিজ পবিত্রতা প্রমাণিত করেছিলেন।
{i20:14} প্রতিশ্রুত দেশ অভিমুখে যাত্রাপথে বাধা
{20:14} মোশি কাদেশ থেকে ইদোমের রাজার কাছে দূত পাঠিয়ে আবেদন জানালেন, আপনার জ্ঞাতিভাই ইসরায়েলীদের নিবেদন এই: আমাদের দুঃখদুর্দশা যা ঘটেছে, সবই আপনি জানেন।
{20:15} আমাদের পূর্বপুরুষেরা মিশরে গিয়েছিলেন এবং আমরা বহুকাল সেখানে বসবাস করেছিলাম। কিন্তু মিশরীরা আমাদের পূর্বপুরুষ ও আমাদের সঙ্গে দুর্ব্যবহার করতে লাগল।
{20:16} তখন আমরা প্রভু পরমেশ্বরের কাছে কান্নাকাটি, সাহায্যের জন্য কাতর আবেদন জানালাম, তিনি আমাদের আর্তনাদ শুনলেন এবং স্বর্গদূত পাঠিয়ে মিশর থেকে আমাদের উদ্ধার করে আনলেন। বর্তমানে আমরা আপনার রাজ্যের প্রান্তে অবস্থিত জনপদ কাদেশ-এ আছি।
{20:17} আমার নিবেদন এই যে, আপনি দয়া করে আপনার রাজ্যের ভিতর দিয়ে আমাদের যেতে দিন। আমরা ক্ষেতখামারে বা দ্রাক্ষাকুঞ্জে প্রবেশ করব না বা কোন ইঁদারা থেকে জলপান করব না। আমরা শুধু রাজপথ দিয়ে যাব এবং আপনার সীমানা পেরিয়ে না যাওয়া পর্যন্ত দক্ষিণে কিংবা বামে ফিরব না।
{20:18} কিন্তু ইদোমের রাজা তাঁকে বলে পাঠালেন, আমার রাজ্যের ভিতর দিয়ে তোমরা যেতে পারবে না। যদি যাও তাহলে আমি তোমাদের আক্রমণ করব।
{20:19} ইসরায়েলীরা আবার তাঁর কাছে আবেদন জানাল, আমরা শুধু রাজপথ দিয়ে যাব। আমাদের পশুপাল কিংবা আমরা যদি আপনার এলাকা থেকে জল পান করি তা হলে তার জন্য দাম আমরা দেব। আমাদের শুধু পায়ে হেঁটে আপনার রাজ্য পেরিয়ে যেতে দিন।
{20:20} কিন্তু ইদোমের রাজা বললেন, না, তোমাদের যেতে দেওয়া হবে না। তিনি অনেক লোকজন ও সৈন্য সামন্ত নিয়ে তাদের আক্রমণ করতে এলেন।
{20:21} ইদোমের রাজা তাঁর রাজ্যের ভিতর দিয়ে ইসরায়েলীদের যেতে না দেওয়ায় ইসরায়েলীরা সেখান থেকে অন্য পথে যাত্রা করল।
{i20:22} হারোণের মৃত্যু
{20:22} সমগ্র ইসরায়েলী জনমণ্ডলী কাদেশ থেকে যাত্রা করে হোর পর্বতের কাছে এসে উপস্থিত হল।
{20:23} ইদোম রাজ্যের প্রান্তসীমায় অবস্থিত হোর পর্বতে প্রভু পরমেশ্বর মোশি ও হারোণকে বললেন,
{20:24} হারোণ এবার তার পরলোকগত স্বজনদের সঙ্গে মিলিত হবে। ইসরায়েলীদের যে দেশ আমি দিয়েছি, সেই দেশে সে যেতে পারবে না, কারণ মরিবা জলস্রোতের কাছে তোমরা আমার নির্দেশ অমান্য করেছিলে।
{20:25} হারোণ ও তার পুত্র ইলিয়াসরকে নিয়ে তুমি হোর পর্বতে যাও,
{20:26} এবং হারোণের পোশাক খুলে ইলিয়াসরকে পরাও। সেখানে হারোণের মৃত্যু হবে এবং সে তার পরলোকগত স্বজনদের সঙ্গে মিলিত হবে।
{20:27} মোশি প্রভু পরমেশ্বরের নির্দেশমত কাজ করলেন। সমগ্র জনমণ্ডলীর সাক্ষাতে তাঁরা হোর পর্বথে উঠে গেলেন।
{20:28} সেখানে মোশি হারোণের পোশাক খুলে নিয়ে তাঁর পুত্র ইলিয়াসরকে পরিয়ে দিলেন। হারোণ সেই পাহাড়ের চূড়ায় মারা গেলেন। মোশি ও ইলিয়াসর তারপর পাহাড় থেকে নেমে এলেন।
{20:29} হারোণের মৃত্যুর পর সমগ্র ইসরায়েলী জনতা তাঁর জন্য ত্রিশ দিন শোক পালন করল।
{i21:1} কনানীদের পরাজয়
{21:1} আরাদ-এর রাজা শুনতে পেলেন যে ইসরায়েলীরা অথারিম-এর পথ ধরে এগিয়ে আসছে। ইনি ছিলেন নেগেব অঞ্চলের অধিবাসী, জাতিতে কনানী। তিনি তখন ইসরায়েলীদের আক্রমণ করলেন ও তাদের কিছু লোককে বন্দী করে নিয়ে গেলেন।
{21:2} ইসরায়েলীরা তখন প্রভু পরমেশ্বরের কাছে মানত করে বলল, তুমি যদি এদের বিরুদ্ধে আমাদের জয়ী কর তাহলে আমরা এদের জনপদগুলি নিঃশেষে ধ্বংস করব।
{21:3} প্রভু পরমেশ্বর ইসরায়েলীদের আবেদন গ্রাহ্য করে তাদের হাতে কনানীদের সমর্পণ করলেন। ইসরায়েলীদের তখন কনানীদের এবং তাদের সমস্ত নগর জনপদ সমূলে ধ্বংস করল। এইজন্য সেই স্থানের নাম দেওয়া হল হর্মা (বিনাশ)।
{i21:4} সর্পদংশন ও তার প্রতিকার
{21:4} ইসরায়েলীরা হোর পর্বথ ছেড়ে ইদোম দেশের পাশ দিয়ে লোহিত সাগরের দিকে যাত্রা করল। কিন্তু পথে যেতে যেতে তাদের মন আবার বিক্ষুব্ধ হয়ে উঠল।
{21:5} তারা ঈশ্বর ও মোশির বিরুদ্ধে অভিযোগ করে বলল, এই মরু প্রান্তরে আমাদের মেরে ফেলার জন্যই কি তোমরা মিশর থেকে আমাদের বার করে এনেছ? এখানে খাদ্য কিংবা জল কিছুই নেই। এই একঘেয়ে খাবার খেয়ে আমাদের অরুচি ধরে গেছে।
{21:6} এ কথা শুনে প্রভু পরমেশ্বর লোকদের মধ্যে তীব্র বিষধর সাপের ঝাঁক পাঠিয়ে দিলেন। সর্পদংশনে ইসরায়েলীদের অনেকে মারা গেল।
{21:7} ইসরায়েলীরা তখন মোশির কাছে গিয়ে বলল, প্রভু পরমেশ্বরের ও তোমার বিরুদ্ধে বচসা করে আমরা সত্যিই পাপ করেছি। তুমি এখন তাঁর কাছে বিনতি কর যেন তিনি আমাদের কাছ থেকে এই সাপের ঝাঁক দূর করে দেন। মোশি জনতার জন্য প্রভু পরমেশ্বরের কাছে বিনতি জানালেন।
{21:8} প্রভু পরমেশ্বর তখন মোশিকে বললেন, তুমি একটি বিষধর সাপের মূর্তি তৈরী করে সেটিকে দণ্ডের উপরে স্থাপন কর। সর্পদষ্ট কোন লোক তার দিকে তাকালে সে বেঁচে যাবে।
{21:9} মোশি তখন একটি পিতলের সাপ তৈরী করে দণ্ডের উপরে স্থাপন করলেন। তার পর থেকে কাউকে সাপে কামড়ালে সে ঐ পিতলের সাপের দিকে তাকালেই বেঁচে যেত।
{i21:10} ইসরায়েলীদের মোয়াব দেশে যাত্রা
{21:10} তারপর ইসরায়েলীরা সেখান থেকে ওবোত-এ এসে শিবির স্থাপন করল।
{21:11} ওবোত থেকে তারা আবার মোয়াব দেশের পূর্বদিকে ইয়ি-অবারিম-এর প্রান্তরে এসে শিবির স্থাপন করল।
{21:12} সেখান থেকে তারা সেরদ উপত্যকায় এসে শিবির স্থাপন করল।
{21:13} আবার সেখান থেকে অর্ণোনের অপর পারে ইমোরীদের দেশের কাছাকাছি একটি প্রান্তরে এসে শিবির স্থাপন করল। মোয়াব ও ইমোরীদের অঞ্চলের মাঝখানে অবস্থিত অর্ণোন পর্যন্ত মোয়াবের সীমানা।
{21:14} প্রভু পরমেশ্বরের যুদ্ধবিগ্রহের বিবরণ যে গ্রন্থে লিপিবদ্ধ হয়েছে তাতে এই সীমানা সম্বন্ধে বলা হয়েছে: “শুফা অঞ্চলের বাহেব, আর্ণোনের গিরিখাত
{21:15} ও তার পার্শ্ববর্তী অঞ্চল আর্ নামক জনপদ পর্যন্ত বিস্তৃত এবং মোয়াবের সীমান্তে অবস্থিত।”
{21:16} সেখান থেকে তারা বের (কূপ) নামক স্থানে গেল। এখানে ছিল সেই কূপ, যার সম্পর্কে প্রভু পরমেশ্বর মোশিকে বলেছিলেন, তুমি লোকদের একত্র কর, আমি তাদের জল পান করাব।
{21:17} ইসরায়েলীরা তখন গেয়েছিল এই গানঃ উচ্ছলিত হও হে কূপ! অভিনন্দিত করি তোমায় গানে গানে।
{21:18} খনন করেছিলেন এ কূপ রাজপুরুষেরা খনন করেছিলাম গোষ্ঠীপতিরা রাজদণ্ড ও যষ্টি দিয়ে।
{21:19} সেখানকার প্রান্তর থেকে তারা মত্তানায়, মত্তানা থেকে নহ্লিয়েলে,
{21:20} নহ্লিয়েল থেকে বামোৎ-এ ও বামোৎ থেকে মোয়াবের উপত্যকা দিয়ে মরুভূমির মুখোমুখি পিস্গা পর্বতে গিয়ে পৌঁছাল।
{i21:21} সিহোন ও ওগের পরাজয় ( দ্বি.বি. 2:26—3:11 )
{21:21} ইসরায়েলীরা দূত পাঠিয়ে ইমোরীদের রাজা সিহোনের কাছে আবেদন জানাল।
{21:22} আপনার রাজ্যের মধ্য দিয়ে আমাদের যেতে দিন। আমরা শস্যক্ষেত্রে কিংবা দ্রাক্ষাকুঞ্জে প্রবেশ করব না, কূপের জলও পান করব না। আমরা রাজপথ ধরেই আপনার সীমানা পেরিয়ে যাব।
{21:23} কিন্তু সিহোন তাঁর রাজ্যের ভিতর দিয়ে ইসরায়েলীদের যাওয়ার অনুমতি দিলেন না। তিনি তাঁর প্রজাদের একত্র করে ইসরায়েলীদের বিরুদ্ধে যুদ্ধ করার জন্য প্রান্তরে একত্র হলেন এবং জাহস্-এ এসে ইসরায়েলীদের আক্রমণ করলেন।
{21:24} ইসরায়েলীরা তরবারির আঘাতে তাঁকে হত্যা করে অর্ণোন থেকে অম্মোনীদের প্রান্ত সীমা যাব্বোক পর্যন্ত এলাকা দখল করে নিল।
{21:25} ইসরায়েলীরা সেখানকার সমস্ত জনপদ অধিকার করে নিল। ইমোরীদের সমস্ত নগর হিষবোণ এবং তার পাশ্ববর্তী জনপদগুলিতে তারা বাস করতে লাগল।
{21:26} হিষ্বোণ ছিল ইমোরীদের রাজা সিহোনের রাজধানী। তিনি মোয়াবের প্রাক্তন রাজার বিরুদ্ধে যুদ্ধ করে অর্ণোন পর্যন্ত তাঁর এলাকা দখল করে নিয়েছিলেন।
{21:27} এই জন্যই চারণ কবিরা গান গায়: “তোমরা হিষ্বোণে এস, সিহোনের রাজধানী হোক সুদৃঢ়, পুর্নগঠিত।
{21:28} কেননা হিষ্বোণে প্রজ্বলিত অগ্নি, সিহোনের রাজ ধানী থেকে নির্গত বহ্নিশিখা গ্রাস করল মোয়াবের অর্ নগরী, নিশ্চিহ্ন করল অর্ণোনের মালভূমির অধিপতিদের।
{21:29} ধিক্ তোমায়, হে মোয়াব! হে কেমোশ দেবতার প্রজাবৃন্দ, তোমাদের হল সর্বনাশ, সে তার পুত্রদের করল পলাতক, কন্যাদের বন্দিনীরূপে তুলে দিল ইমোরীদের রাজা সিহোনের হাতে।
{21:30} হিষবোণ থেকে দীবোন পর্যন্ত তাদের বংশধরেরা সকলেই বিলুপ্ত, নোফা থেকে মেদবা পর্যন্ত বিস্তৃত অঞ্চল আমরা করেছি বিধ্বস্ত।”
{21:31} এই ভাবে ইসরায়েলীরা ইমোরীদের দেশে বাস করতে লাগল।
{21:32} এর পরে মোশি যাসের অঞ্চলের খোঁজখবর নেওয়ার জন্য লোক পাঠালেন। তারা সেখানকার জনপদগুলি দখল করে নিল এবং সেখানকার অধিবাসী ইমোরীদের তাড়িয়ে দিল।
{21:33} তারপর সেখান থেকে ইসরায়েলীরা বাশানের পথ ধরে এগিয়ে গেল। বাশানের রাজা ওগ সদলবলে ইসরায়েলীদের সঙ্গে যুদ্ধ করতে ইদ্রিয়ীতে এলেন।
{21:34} প্রভু পরমেশ্বর তখন মোশিকে বললেন, তুমি একে ভয় করো না কারণ আমি একে, এর প্রজাদের এবং এর রাজ্য সবই তোমার হাতে সমর্পণ করলাম। তুমি হিষবোণ নিবাসী ইমোরীদের রাজা সিহোনের যে দশা করেছ এরও তাই করবে।
{21:35} ইস্রায়েলীরা তাঁকে এবং তাঁর সন্তানসন্ততি ও প্রজাদের নির্বিশেষে অস্ত্রাঘাতে সংহার করল। তাদের কেউ আর অবশিষ্ট রইল না। তারপর তাঁর দেশ তারা অধিকার করে নিল।
{i22:1} বালাক ও বিলিয়মের কাহিনী
{22:1} ইসরায়েলীরা এগিয়ে চলল। যিরিহোর কাছে জর্ডনের ওপারে মোয়াবের উপত্যকা অঞ্চলে গিয়ে শিবির স্থাপন করল।
{22:2} ইসরায়েলীরা ইমোরীদের যে দশা করেছিল সিপ্পোরের পুত্র বালাক তা সবই দেখেছিলেন।
{22:3} মোয়াবের অধিবাসীরা ইসরায়েলীদের ভয়ে সন্ত্রস্ত হয়ে উঠল। কারণ ইসরায়েলীরা সংখ্যায় অনেক বেশি ছিল। তাদের দেখে মোয়াবীরা খুবই উদ্বিগ্ন হয়ে উঠল।
{22:4} মোয়াবের অধিবাসীর মিদিয়নের নেতৃস্থানীয় ব্যক্তিদের বলল, গরু যেমন মাঠের কচি ঘাস খেয়ে শেষ করে, এরাও তেমনি আমাদের আশেপাশের সব কিছু চেটেপুটে শেষ করে দেবে। সিপ্পোরের পুত্র বালাক ছিলেন তখন মোয়াবের রাজা।
{22:5} তিনি বিয়োরের পুত্র বিলিয়মকে ডেকে আনার জন্য দূত পাঠালেন। বিলিয়ম ইউফ্রেটিস নদীর তীরে তাঁর দেশ পেথোর নগরে বাস করতেন। বালাক তাঁকে বলে পাঠালেন, দেখুন, মিশর থেকে একদল লোক এসে দেশ ছেয়ে ফেলেছে। তারা এখন আমার দোরগোড়ায় এসে বসবাস করছে।
{22:6} আপনি দয়া করে এসে আমার হয়ে এদের অভিশাপ দিন, কারণ এরা আমার চেয়ে শক্তিশালী। তাহলে আমি হয়তো এদের পরাস্ত করে এ দেশ থেকে তাড়িয়ে দিতে পারব। আমি জানি, আপনি যাকে আশীর্বাদ করেন তার মঙ্গল হয়, আর যাকে অভিসম্পাত দেন সে হয় অভিশপ্ত।
{22:7} মোয়াব ও মিদিয়নের নেতৃবৃন্দ তখন অভিসম্পাত দানের দক্ষিণা সঙ্গে নিয়ে বিলিয়মের কাছে গিয়ে বালাকের আবেদন জানালেন।
{22:8} বিলিয়ম তাঁদের বললেন, আজ রাতে তোমরা এখানেই থাক, প্রভু পরমেশ্বর আমাকে যে নির্দেশ দেবেন তা আমি তোমাদের জানিয়ে দেব। মোয়াবের নেতৃবৃন্দ বিলিয়মের কাছেই থাকলেন।
{22:9} ঈশ্বর বিলিয়মকে দর্শন দিয়ে বললেন, তোমার সঙ্গে এই লোকগুলি কারা?
{22:10} বিলিয়ম ঈশ্বরকে বললেন, সিপ্পোরের পুত্র মোয়াবের রাজা বালাক বলে পাঠিয়েছেন,
{22:11} মিশর থেকে একদল লোক এসে দেশ ছেয়ে ফেলেছে, আপনি এসে আমার পক্ষ হয়ে এদের অভিসম্পাত দিন, তাহলে হয়তো আমি যুদ্ধ করে এদের বিতাড়িত করতে পারব।
{22:12} ঈশ্বর বিলিয়মকে বললেন, তুমি এদের সঙ্গে যাবে না কিংবা ইসরায়েলীদের অভিসম্পাতও দেবে না, কারণ তারা আশীর্বাদপ্রাপ্ত।
{22:13} বিলিয়ম সকালে উঠে বালাকের অমাত্যবর্গকে বললেন, তোমরা দেশে ফিরে যও। প্রভু পরমেশ্বর তোমাদের সঙ্গে আমাকে যেতে নিষেধ করেছেন।
{22:14} মোয়াবের নেতৃবৃন্দ তখন বিদায় নিয়ে বালাকের কাছে ফিরে এসে বললেন, বিলিয়ম আমাদের সঙ্গে আসতে রাজী হলেন না।
{22:15} বালাক পরে আবার আরও বেশী সংখ্যক, এবং আরও মান্যগণ্য একদল রাজপুরুষকে পাঠালেন।
{22:16} তাঁরা বিলিয়মের কাছে গিয়ে বললেন, সিপ্পোরের পুত্র বালাক এই কথা বলে পাঠিয়েছেন, আমার কাছে আসতে আপনি কোন দ্বিধা করবেন না।
{22:17} আমি আপনাকে প্রচুর পুরস্কার ও মহাসম্মানে ভূষিত করব, আপনি আমাকে যা করতে বলবেন তা-ই করব। আপনি দয়া করে এসে আমার পক্ষ হয়ে ইসরায়েলীদের অভিসম্পাত দিন।
{22:18} বিলিয়ম, বালাকের অমাত্যদের বললেন, বালাক যদি তাঁর ভাণ্ডারের সমস্ত সোনা-রূপোও আমাকে দেন তাহলেও আমার আরাধ্য ঈশ্বর, প্রভু পরমেশ্বর যে নির্দেশ দেবেন তর অন্যথা করতে পারব না।
{22:19} যাই হোক, তোমরাও আজ রাতে এখানে থাক। আমি জেনে দেখি প্রভু পরমেশ্বর আরও কি নির্দেশ দেন।
{22:20} রাত্রে ঈশ্বর বিলিয়মকে দর্শন দিয়ে বললেন, ওরা যদি তোমায় ডাকতে এসে থাকে তাহলে তুমি ওদের সঙ্গে যাও। কিন্তু আমি তোমাকে যা বলব তুমি শুধু তা-ই করবে।
{22:21} বিলিয়ম সকালে উঠে গাধার পিঠে জিন চাপিয়ে মোয়াবের রাজপুরুষদের সঙ্গে রওনা হলেন।
{22:22} কিন্তু এইভাবে যাওয়ার জন্য তাঁর বিরুদ্ধে ঈশ্বরের ক্রোধ প্রজ্বলিত হল। বিলিয়ম যখন তাঁর দুইজন দাসকে সঙ্গে নিয়ে গাধায় চড়ে যাচ্ছিলেন তখন প্রভু পরমেশ্বরের দূত তাঁর পথ অবরোধ করে দাঁড়ালেন।
{22:23} গাধাটি প্রভু পরমেশ্বরের দূতকে পথের মাঝখানে উন্মুক্ত তরবারি হাতে দাঁড়াতে দেখে পথ ছেড়ে মাঠের মধ্যে নেমে গেল। বিলিয়ম সেটাকে পথে আনার জন্য প্রহার করলেন।
{22:24} প্রভু পরমেশ্বরের দূত তখন দ্রাক্ষাকুঞ্জের মাঝখানে সরু গলিপথে দাঁড়ালেন। গলির দুধারেই ছিল দেয়াল।
{22:25} গাধাটি প্রভু পরমেশ্বরের দূতকে দেখে দেওয়ালের গা ঘেঁষে দাঁড়াল, তার ফলে বিলিয়মের পায়ে দেওয়ালের ঘসা লাগল। তিনি তাকে আবার প্রহার করলেন।
{22:26} প্রভু পরমেশ্বরের দূত তখন আরও কিছু দূর এগিয়ে গিয়ে সংকীর্ণ এক জায়গায় দাঁড়ালেন, সেখানে দক্ষিণে কি বামে কোন দিকে সরে যাওয়ার উপায় ছিল না।
{22:27} গাধাটি প্রভু পরমেশ্বরের দূতকে দেখে বিলিয়মকে পিঠে নিয়ে মাটিতে বসে পড়ল। বিলিয়ম তখন খুব রেগে গিয়ে হাতের লাঠি দিয়ে তাকে বেদম প্রহার করলেন।
{22:28} প্রভু পরমেশ্বর গাধাটির মুখে ভাষাদিলেন, সে বিলিয়মকে বলল, আমি আপনার কি করেছি যে এই নিয়ে আপনি তিনবার আমাকে প্রহার করলেন?
{22:29} বিলিয়ম বললেন, তুমি আমাকে নিয়ে মজা করছ, আমার হাতে তরবারি থাকলে এখনই তোমাকে কেটে ফেলতাম।
{22:30} গাধাটি তাঁকে বলল, আপনি জন্ম থেকে আজ পর্যন্ত যার পিঠে চড়ে আসছেন, আমি কি সেই গাধা-ই নই? আমি কি কখনও আপনার সঙ্গে এরকম ব্যবহার করেছি? বিলিয়ম বললেন, না।
{22:31} প্রভু পরমেশ্বর তখন বিলিয়মের চোখ খুলে দিলেন। তিনি দেখলেন, প্রভু পরমেশ্বরের দূত উন্মুক্ত তরবারি হাতে পথের মাঝখানে দাঁড়িয়ে রয়েছেন। তিনি তাঁর সম্মুখে মাথা নত করে প্রণিপাত করলেন।
{22:32} প্রভু পরমেশ্বরের দূত তাঁকে বললেন, তুমি তোমার গাধাটিকে কেন তিনবার এই ভাবে প্রহার করলে? দেখ, আমি তোমায় বাধা দিতে এসেছি, কারণ আমার সাক্ষাতে তুমি বিপথে যাচ্ছ।
{22:33} গাধাটি আমাকে দেখে তিনবার আমার সামনে থেকে সরে গেল। সে যদি সরে না যেত, তাহলে এতক্ষণে তোমাকে মেরে ফেলতাম, কিন্তু ওকে বাঁচাতাম।
{22:34} বিলিয়ম তখন প্রভু পরমেশ্বরের দূতকে বললেন, আমি পাপ করেছি, আমি জানতাম না যে আপনি আমাকে বাধা দেওয়ার জন্যই পথ রোধ করে দাঁড়িয়ে রয়েছেন। আপনার বিবেচনায় যদি এই যাত্রা অসঙ্গত হয় তাহলে আমি ফিরে যাব।
{22:35} প্রভু পরমেশ্বরের দূত বিলিয়মকে বললেন, তুমি এদের সঙ্গে যেতে পার কিন্তু আমি তোমাকে যে কথা বলে দেব তুমি শুধু তা-ই বলবে। বিলিয়ম তখন বালাকের অমাত্যদের সঙ্গে চলে গেলেন।
{22:36} বিলিয়ম আসছেন শুনে বালাক তাঁর রাজ্যের সীমান্তে অর্ণোনের প্রান্তে অবস্থিত মোয়াবের এক জনপদে তাঁকে অর্ভ্যথনা করতে গেলেন।
{22:37} বালাক বিলিয়মকে বললেন, আমি আপনাকে ডেকে আনার জন্য লোক পাঠালাম, কিন্তু আপনি এলেন না কেন? আমি কি আপনার যোগ্য মর্যাদা দিতে অক্ষম।
{22:38} বিলিয়ম বালাককে বললেন, দেখুন, আমি আপনার কাছে এসেছি, কিন্তু আমার নিজের কোন কথা বলার ক্ষমতা নেই, ঈশ্বর আমার মুখে যে কথা জুগিয়ে দেবেন, তা-ই আমাকে বলতে হবে।
{22:39} বিলিয়ম বালাকের সঙ্গে কিরিয়াত-হুষোৎ-এ গেলেন।
{22:40} বালাক সেখানে কতকগুলি গরু ভেড়া বলি দিয়ে বিলিয়ম ও তাঁর সঙ্গের অমাত্যদের কাছে পাঠিয়ে দিলেন।
{22:41} পরের দিন বালাক বিলিয়মকে নিয়ে বামোথ বেলের উপরে পৌঁছালেন। সেখান থেকে তিনি সমগ্র ইসরায়েলী জনতাকে দেখতে পেলেন।
{i23:1} ইসরায়েলীদের সম্পর্কে বিলিয়মের প্রথম ভাবোক্তি
{23:1} তখন বিলিয়ম বালাককে বললেন, আপনি এখানে সাতটি বেদী তৈরী করান এবং সাতটি বৃষ ও সাতটি মেষ আমাকে এনে দিন।
{23:2} বালাক বিলিয়মের কথামতই কাজ করলেন এবং তাঁরা দুজনে প্রত্যেকটি বেদীতে একটি বৃষ ও একটি মেষ উৎসর্গ করলেন।
{23:3} বিলিয়ম বালাককে বললেন, আপনি আপনার হোমবলির কাছে দাঁড়িয়ে থাকুন, আমি যাই, প্রভু পরমেশ্বর হয়তো আমাকে দর্শন দেবেন, তিনি আমার কাছে যা প্রকাশ করবেন আমি আপনাকে তা পরে জানাব। এই বলে তিনি টিলার চূড়ায় উঠে গেলেন।
{23:4} সেখানে ঈশ্বর বিলিয়মকে দর্শন দিলেন, বিলিয়ম তাঁকে বললেন, আমি সাতটি বেদী প্রতিষ্ঠা করেছি এবং প্রত্যেকটি বেদীতে একটি বৃষ ও একটি মেষ উৎসর্গ করেছি।
{23:5} তখন প্রভু পরমেশ্বর বিলিয়মের মুখে তাঁর বাণী দিয়ে বললেন, তুমি বালাকের কাছে ফিরে গিয়ে এই কথা বল।
{23:6} বিলিয়ম বালাকের কাছে ফিরে গেলেন। বালাক মোয়াবের নেতৃবৃন্দের সঙ্গে তাঁর হোমবলির পাশে দাঁড়িয়ে ছিলেন।
{23:7} বিলিয়ম তখন ভাবাবেশে বলতে লাগলেনঃ পূর্বদিকের পার্বত্য অরাম অঞ্চল থেকে আমাকে আনিয়েছেন মোয়াবরাজ বালাক। বলছেন তিনি: আমার হয়ে যাকোবকে শাপ দাও, অভিসম্পাত কর ইসরায়েলকে।
{23:8} কিন্তু ঈশ্বর যাকে শাপ দেন নি আমি তাকে কি করে অভিসম্পাত দেব? প্রভু পরমেশ্বর যার সম্বন্ধে কোন অভিযোগ আনেন নি, আমি তাকে কি করে অভিযুক্ত করব?
{23:9} শৈল শিখর থেকে তাকে দেখেছি আমি, পর্বতশ্রেণী থেকে তাকে করেছি নিরীক্ষণ। এ জাতির জীবনযাত্রা স্বতন্ত্র, অন্যান্য জাতির সঙ্গে নেই কোন সংশ্রব।
{23:10} যাকোবের বংশ ধূলিকণার মত অগণ্য, কার সাধ্য ইসরায়েলের সিকিভাগও গণনা করে? ধার্মিকের প্রয়াণের মতই হোক আমার মরণ, তার মতই হোক আমার পরিণতি।
{23:11} বালাক বিলিয়মকে বললেন, এ আপনি কি করলেন? আমার শত্রুদের শাপ দেওয়ার জন্য আমি আপনাকে আনলাম, আর আপনি তাদের আশীর্বাদ করলেন?
{23:12} বিলিয়ম বললেন, প্রভু পরমেশ্বর আমার মুখে যে বাণী দেন, সেই কথা ছাড়া আর কিছু বলা আমার পক্ষে অসম্ভব।
{i23:13} বিলিয়মের দ্বিতীয় ভাবোক্তি
{23:13} বালাক বললেন, দয়া করে আপনি আমার সঙ্গে অন্য জায়গায় চলুন, যেখান থেকে আপনি তাদের দেখতে পাবেন এবং সেখান থেকে আপনি তাদের অভিশাপ দেবেন। তাদের সকলকে দেখতে না পেলেও অন্ততঃ পক্ষে তাদের ছাউনির একটি প্রান্ত দেখতে পাবেন।
{23:14} বালাক তাঁকে সেফিম প্রান্তরে অবস্থিত পিস্গা পাহাড়ের চূড়ায় নিয়ে গেলেন এবং সেখানে সাতটি বেদী তৈরী করালেন, আর প্রত্যেকটি বেদীতে একটি বৃষ ও একটি মেষ উৎসর্গ করলেন।
{23:15} বিলিয়ম বালাককে বললেন, অপনি এখানে হোমবলির পাশে দাঁড়িয়ে থাকুন, আমি এগিয়ে গিয়ে প্রভু পরমেশ্বরের সাক্ষাৎ করব।
{23:16} প্রভু পরমেশ্বর বিলিয়মকে দর্শন দিয়ে তাঁর মুখে বাণী দিলেন এবং তাঁকে বললেন, বালাকের কাছে ফিরে গিয়ে তুমি এই কথা বল।
{23:17} বিলিয়ম ফিরে এসে দেখলেন, বালাক ও মোয়াবের নেতৃবৃন্দ হোমবলির পাশে দাঁড়িয়ে রয়েছেন। বালাক তাঁকে জিজ্ঞাসা করলেন, প্রভু পরমেশ্বর আপনাকে কি বলছেন?
{23:18} বিলিয়ম তখন ভাবাবেশে বলতে লাগলেনঃ হে বালাক, হে সিপ্পোর তনয়, মনোযোগ দিন, কান পেতে শুনুন কি বলি।
{23:19} ঈশ্বর মানুষ নন যে মিথ্যা বলবেন, মর্ত্য মানব নন যে তিনি তাঁর সিদ্ধান্তে হবেন অস্থিরচিত্ত তিনি যা বলেছেন তা কি করবেন না? যে প্রতিশ্রুত দিয়েছেন তা কি পূর্ণ হবে না?
{23:20} আমি আশীর্বাদ করার নির্দেশ পেয়েছি, তিনিই আশীর্বাদ করেছেন, আমি তা প্রত্যাহার করতে পারি না।
{23:21} যাকোবের বংশে তিনি অধর্ম দেখতে পান নি, ইসরায়েলকুলে দেখেন নি দৌরাত্ম্য ওদের আরাধ্য ঈশ্বর প্রভু পরমেশ্বর ওদের সঙ্গে রয়েছেন নৃপতিরূপে ওরা তাঁকে করে সংবর্ধনা।
{23:22} ঈশ্বর মিশর থেকে ওদের উদ্ধার করে এনেছেন, শৃঙ্গ যেমন বন্যবৃষের শক্তি স্বরূপ, তেমনি ওদের পরাক্রমও তিনি।
{23:23} যাকোবের বিপক্ষে কার্যকারী নয় কোন তন্ত্রমন্ত্র, ইসরায়েলের প্রতিকূলে নিষ্ফল সকল মায়াবীমন্ত্র। এখন থেকে যাকোব ও ইসরায়েল সম্পর্কে উল্লেখ করে লোকে বলবে, ঈশ্বরের কি অপূর্ব কীর্তি।
{23:24} দেখ, সিংহীর মত জেগে উঠেছে এই জাতি, ঝাঁপিয়ে পড়বে সিংহের মতই, শিকার গ্রাস না করে, নিহতের রক্ত পান না করে সে করবে না শয়ন।
{23:25} বালাক তখন বিলিয়মকে বললেন, ওদের যদি শাপ না দিতে পারেন তাহলে আশীর্বাদও করবেন না।
{23:26} কিন্তু বিলিয়ম তাঁকে বললেন, আমি কি আপনাকে বলি নি যে প্রভু পরমেশ্বর আমাকে যা বলবেন, আমি শুধু তা-ই করব।
{i23:27} বিলিয়মের তৃতীয় ভাবোক্তি
{23:27} বালাক তখন বিলিয়মকে বললেন, দয়া করে আমার সঙ্গে চলুন, আমি আপনাকে আর এক জায়গায় নিয়ে যাব। হয়তো ঈশ্বর তুষ্ট হয়ে সেখান থেকে ওদের অভিসম্পাত দিতে আপনাকে অনুমতি দেবেন।
{23:28} বালাক বিলিয়মকে মরুভূমির কাছাকাছি পিয়োর গিরিশৃঙ্গে নিয়ে গেলেন।
{23:29} বিলিয়ম বালাককে বললেন, এখানে সাতটি বেদী তৈরী করান এবং সাতটি বৃষ ও সাতটি মেষ সংগ্রহ করুন।
{23:30} বালাক বিলিয়মের নির্দেশ মতই কাজ করলেন এবং প্রত্যেক বেদীতে একটি বৃষ ও একটি মেষ উৎসর্গ করলেন।
{24:1} বিলিয়ম বুঝলেন, ইসরায়েলীদের আশীর্বাদ করাই প্রভু পরমেশ্বরের মনঃপুত, তাই তিনি আর আগের মত দৈবানুসন্ধান করতে গেলেন না, তিনি প্রান্তরের দিকে ঘুরে দাঁড়ালেন।
{24:2} বিলিয়ম দেখলেন, ইসরায়েলীরা গোষ্ঠী অনুযায়ী ভাগ হয়ে ছাউনি ফেলেছে। ঈশ্বরের আত্মা তখন তাঁর উপরে অধিষ্ঠিত হলেন,
{24:3} ভাবাবেশে তিনি বলতে লাগলেনঃ বিয়োরতনয় বিলিয়মের বাণী এই, দৃষ্টি যার স্বচ্ছ সেই ব্যক্তি বলছে,
{24:4} ঈশ্বরের প্রত্যাদেশ যে শ্রবণ করে সর্বশক্তিমানের দর্শন যে পায় প্রণত হয়েও যার দৃষ্ঠি থাকে উন্মুক্ত এ তারই বাণী:
{24:5} হে যাকোব, তোমার শিবির কত মানারম! হে ইসরায়েল, তোমার আবাস কত সুন্দর।
{24:6} তালিবনরেখার মত বিস্তৃত বহুদূর নদীতীরের উদ্যানের মত প্রসারিত যেন প্রভু পরমেশ্বরের রোপিত অগুরুবৃক্ষরাজি যেন জলাশয়ের তীরে সীডার তরুর শ্রেণী।
{24:7} তার পূর্ণ কুম্ভ থেকে উছলে পড়বে জল, বহুবর্ষণে সিঞ্চিত হবে তার বীজ, অগাগের চেয়েও দীর্ঘকায় হবে তার রাজ্য, তার রাজ্য হবে সমৃদ্ধ।
{24:8} মিশর থেকে ঈশ্বর তাকে উদ্ধার করে এনেছেন, বন্যবৃষের বিক্রমের মতই তিনি তার পরাক্রমস্বরূপ। তার বিরোধী জাতিসমূহকে সে করবে গ্রাস, তাদের অস্থি করবে চূর্ণ শরজালে করবে তাদের বিদীর্ণ।
{24:9} সিংহের মত সে ওত পেতে শোয়, সিংহীর মত সে, কে তাকে জাগাবে? যে তোমাকে আশীর্বাদ করে সে-ও লাভ করুক আশীর্বাদ, যে তোমাকে শাপ দেয় সে হোক অভিশপ্ত।
{24:10} এ কথা শুনে বালাক বিলিয়মের উপর অত্যন্ত ক্রুদ্ধ হলেন। তিনি মুষ্টিবদ্ধ হাতে আস্ফালন করে বিলিয়মকে বললেন, আমার শত্রুদের শাপ দেওয়ার জন্য আমি আপনাকে আনিয়েছিলাম, কিন্তু এই নিয়ে তিনবার আপনি তাদের আশীর্বাদ করলেন।
{24:11} এখনই চলে যান আমার সামনে থেকে। ফিরে যান নিজের দেশে। আমি বলেছিলাম, আপনাকে প্রচুর পুরস্কার ও মহাসম্মানে ভূষিত করব, কিন্তু প্রভু পরমেশ্বরই আপনাকে সেই সম্মান থেকে বঞ্চিত করলেন।
{24:12} বিলিয়ম বালাককে বললেন, আপনি দূতদের পাঠিয়েছিলেন তাদের সামনেই কি আমি বলি নি যে
{24:13} বালাক যদি তাঁর প্রাসাদের সমস্ত সোনা রূপোও আমাকে দান করেন, তা হলেও আমি নিজের ইচ্ছায় ভাল কি মন্দ কোন কিছুর জন্যই প্রভু পরমেশ্বরের নির্দেশ লঙ্ঘন করতে পারব না, তিনি যা বলবেন আমি শুধু সেই কথাই বলব।
{24:14} আমি এখন আমার দেশে ফিরে যাচ্ছি। শুনুন, ভবিষ্যতে ইসরায়েলীরা আপনার জাতির প্রতি কি রকম আচরণ করবে তা আমি আপনাকে জানিয়ে দিচ্ছি।
{i24:15} শেষ ভাবোক্তি
{24:15} এই বলে ভাবাবেশে তিনি বলতে লাগলেনঃ বিয়োর তনয় বিলিয়মের বাণী এই, দৃষ্টি যার স্বচ্ছ, এ তারই উক্তি-
{24:16} ঈশ্বরের প্রত্যাদেশ যে শ্রবণ করে, পরাৎপরের তত্ত্ব যে অবহিত সর্বশক্তিমানের দর্শন যে পায় প্রণত হয়েও যার দৃষ্টি থাকে উন্মুক্ত সে-ই বলছে এই কথা:
{24:17} আমি তাঁকে দর্শন করব, কিন্তু এখন নয়, তাঁকে প্রত্যক্ষ করব, কিন্তু কাছ থেকে নয়। যাকোব কুলে উদিত হবে এক নক্ষত্র, এক রাজদণ্ডের অভ্যুদয় হবে ইসরায়েলে তা চূর্ণ করবে মোযাবের ললাট, শেথ বংশ ধ্বংস করবে।
{24:18} ইদোম অধিকার করবে সে, তার শত্রু সেয়ীরও আসবে তার অধিকারে, বীরোচিত কীর্তি সাধন করবে ইসরায়েল।
{24:19} যাকোবকুল করবে তাদের পদানত, নগরের অবশিষ্ট লোকদের করবে সংহার।
{24:20} এর পরে তিনি অমালেকীদের দিকে তাকিয়ে বললেনঃ সকল জাতির মাঝে অমালেক-ই ছিল অগ্রগণ্য, কিন্তু ধ্বংসই হবে তার পরিণাম।
{24:21} তারপর তিনি কেনীয়দের দিকে তাকিয়ে বললেনঃ সুরক্ষিত তোমার আবাস, শৈল শিখরে স্থাপিত তোমার নীড়
{24:22} কিন্তু তবুও হে কয়িন তুমি হবে বিধ্বস্ত, অবশেষে আসিরিয়া তোমায় নিয়ে যাবে বন্দী করে।
{24:23} তিনি ভাবাবেশে আবার বললেনঃ হায়, ঈশ্বর যখন এই সব ঘটনা ঘটাবেন, তখন কে রক্ষা পাবে?
{24:24} কিত্তীম থেকে আসবে রণতরী তারা আসিরিয়াকে করবে পীড়ন, এবরকে করবে নির্যাতন কিন্তু সে নিজেও হবে নিশ্চিহ্ন।
{24:25} এর পরে বিলিয়ম চলে গেলেন নিজের দেশে। আর বালাকও ফিরে গেলেন।
{i25:1} পিয়োর-এ ইসরায়েলীদের প্রতিমা পূজা
{25:1} শিটিম-এ বসতি করার সময় ইসরয়েলীরা মোয়াব দেশের রমণীদের সঙ্গে অবৈধ সংসর্গে লিপ্ত হতে লাগল।
{25:2} কারণ ঐ রমণীরা তাদের দেবতাদের উদ্দেশে উৎসর্গিত বলির প্রসাদ গ্রহণের জন্য ইসরায়েলীদের নিমন্ত্রণ করত। ইসরায়েলীরা সেই প্রসাদ গ্রহণ করে দেবতাদের পূজা করত।
{25:3} ক্রমে ইসরায়েলীরা পিয়োরের বেলদেবের ভক্ত হয়ে উঠল এবং তার ফলে প্রভু পরমেশ্বর তাদের প্রতি রুষ্ট হলেন।
{25:4} প্রভু পরমেশ্বর মোশিকে বললেন, তুমি এই লোকদের নেতাদের ধরে প্রকাশ্য দিবালোকে প্রভু পরমেশ্বরের সাক্ষাতে ফাঁসী দাও, তাহলে ইসরায়েলীদের বিরুদ্ধে তাঁর প্রচণ্ড ক্রোধ নিবৃত্ত হবে।
{25:5} মোশি তখন ইসরায়েলীদের বিচারক মণ্ডলীকে বললেন, তোমারা প্রত্যেকে তোমাদের লোকজনের মধ্যে যারা পিয়োরের বেলদেবের প্রতি আসক্ত হয়েছে তাদের বধ কর।
{25:6} সেই সময় মোশি ও সমগ্র ইসরায়েলী জনতার সামনে একজন ইসরায়েলী মিদিয়ন দেশের এক নারীকে তার ঘরে নিয়ে গেল। লোকেরা তখন সম্মিলন শিবিরের দ্বারে বিলাপ করছিল।
{25:7} পুরোহিত হারোণের পৌত্র ও ইলিয়াসর পুত্র পিনহস এই ব্যাপার দেখে জনমণ্ডলীর মধ্য থেকে বেরিয়ে এসে একটা বর্শা হাতে নিলেন,
{25:8} এবং সেই ইসরায়েলী লোকটার পিছন পিছন ঘরের মধ্যে গিয়ে বর্শা চালিয়ে সেই ইসরায়েলী এবং ঐ নারী- দুজনকেই গেঁথে ফেললেন। তখন ইসরায়েলীদের উপর মহামারী প্রকোপ নিবৃত্ত হল।
{25:9} কিন্তু তার আগেই ঐ মহামারীতে চব্বিশ হাজার লোক মারা গিয়েছিল।
{25:10} প্রভু পরমেশ্বর মোশিকে বললেন, পুরোহিত হারোণের পৌত্র ও ইলিয়াসরের পুত্র পিনহস ইসরায়েলীদের উপর থেকে আমার ক্রোধ নিবৃত্ত করেছে, কারণ তাদের
{25:11} মধ্যে সে আমি ছাড়া আর কোন দেবতার পূজাকে মেনে নেয় নি সেই জন্যই আমি ক্রোধের বংশ ইসরায়েলীদের নিঃশেষে সংহার করলাম না।
{25:12} তুমি তাকে বল যে এর জন্য আমি তার সঙ্গে আমার শান্তির সম্বন্ধ স্থাপন করলাম।
{25:13} সে ও তার পরবর্তী বংশধরেরা চিরকাল আমার পৌরোহিত্য করবে, কারণ সে তার ঈশ্বরের জন্য ঐকান্তিক আগ্রহ দেখিয়েছে এবং ইসরায়েলীদের হয়ে প্রায়শ্চিত্ত সাধন করেছে।
{25:14} সেই মিদিয়নী নারীর সঙ্গে যে ইসরায়েলী লোকটি নিহত হয়েছিল তার নাম জিম্রী। সে ছিল সালুর পুত্র এবং শিমিয়োন গোষ্ঠীর একজন কুলপতি।
{25:15} ঐ নিহত মিদিয়নী নারীর নাম কজবি, সে ছিল সুর নামক মিদিয়নীদের এক গোষ্ঠী প্রধানের কন্যা।
{25:16} প্রভু পরমেশ্বর মোশিকে বললেন,
{25:17} তুমি মিদিয়নীদের আক্রমণ করে উদ্ব্যস্ত কর।
{25:18} কারণ তারাও পিয়োর-এর ছলনার দ্বারা তোমাদের প্রতারিত করে এই বিপত্তি ঘটিয়েছে এবং তাদের জ্ঞাতিভগ্নী মিদিয়নী গোষ্ঠী প্রধানের কন্যা কজ্বী, পিয়োরের মহামারীর সময় যে নিহত হয়েছিল, সেও ছিল তোমাদের দুঃখ কষ্টের অন্যতম কারণ।
{i26:1} দ্বিতীয়বার ইসরায়েলীদের লোকগণনা
{26:1} মহামারীর পরে প্রভু পরমেশ্বর মোশি ও হারোণের পুত্র পুরোহিত ইলিয়াসরকে বললেন,
{26:2} তোমরা ইসরায়েলী জনমণ্ডলীর প্রত্যেক গোষ্ঠীর কুড়ি বছর এবং তার চেয়ে বেশী বয়সের সামরিক যোগ্যতা সম্পন্ন লোকদের সংখ্যা গণনা কর।
{26:3} মোশি ও পুরোহিত ইলিয়াসর মোয়াবের উপত্যকায় যিরিহোর কাছাকাছি জর্ডনের তীরে ইসরায়েলীদের সমবেত করে বললেন, কুড়ি বছর এবং তার চেয়ে
{26:4} বেশী বয়সের লোকদের সংখ্যা গণনা কর। প্রভু পরমেশ্বর মোশিকে এই নির্দেশ দিয়েছিলেন। মিশর থেকে যে ইসরায়েলীরা বেরিয়ে এসেছিল তাদের তালিকা:
{26:5} ইসরায়েলের জ্যেষ্ঠ সন্তান রূবেণের বংশধরগণ: হনোকের পরিবারভুক্ত হনোক গোষ্ঠীর পল্লুর পরিবারভুক্ত পল্লু গোষ্ঠী।
{26:6} হিষরোণের পরিবারভুক্ত হিষরোণের গোষ্ঠী। কারমির পরিবারভুক্ত কারমি গোষ্ঠী।
{26:7} এরা রূবেণের বংশধর। এদের মধ্যে গণিত লোকের সংখ্যা ছিল তেতাল্লিশ হাজার সাতশো ত্রিশ জন।
{26:8} পল্লুর পুত্র ইলিয়াব।
{26:9} ইলিয়াবের পুত্র: নমুয়েল, দাথন ও অবীরাম, মোসি ও হারোণের বিরোধিতা করে যারা কোরহের দলে যোগ দিয়েছিল এবং প্রভু পরমেশ্বরের বিরুদ্ধে দাঁড়িয়েছিল, এরা ছিল তাদের নেতা।
{26:10} সেই সময় পৃথিবী দ্বিধা বিভক্ত হয়ে এদের ও কোরহকে গ্রাস করেছিল, তার ফলে এই দলের লোকজন মারা গিয়েছিল, এদের সঙ্গে আরও দুশো পঞ্চাশ জন মরেছিল আগুনে পুড়ে। এরা সকলেই হয়েছিল নিদর্শন স্বরূপ।
{26:11} কোরহের সন্তানরা কিন্তু তখন মরে নি।
{26:12} শিমিয়োনের পুত্রগণ ও তাদের পরিবার: নমুয়েলের পরিবারভুক্ত নমুয়েল গোষ্ঠী, যামীনের পরিবারভুক্ত যামীন গোষ্ঠী, যাখীনের পরিবারভুক্ত যাখীন গোষ্ঠী,
{26:13} সেরাহ-র পরিবারভুক্ত সেরাহ গোষ্ঠী, শৌল-এর পরিবারভুক্ত শৌল গোষ্ঠী —
{26:14} এরা সকলেই শিমিয়োনের বংশধর। এদের গণিত লোকের সংখ্যা ছিল বাইশ হাজার দুশো।
{26:15} গাদের পুত্রগণ ও তাদের পরিবার: সিফোনের পরিবারভুক্ত সিফোন গোষ্ঠী,
{26:16} হাগ্গির পরিবারভুক্ত হাগ্গি গোষ্ঠী, শূনির পরিবারভুক্ত শূনি গোষ্ঠী, অজনির পরিবারভুক্ত অজনি গোষ্ঠী।
{26:17} এরি-র পরিবারভুক্ত এরি গোষ্ঠী, আরোদ-এর পরিবারভুক্ত আরোদ গোষ্ঠী, আরেলির পরিবারভুক্ত অরেলি গোষ্ঠী।
{26:18} এরা সকলেই গাদের বংশধর। এদের গণিত লোকের সংখ্যা ছিল চল্লিশ হাজার পাঁচশো।
{26:19} যিহূদার পুত্র এর এবং ওনন। এর এবং ওনন কনান দেশে থাকতেই মারা গিয়েছিল।
{26:20} যিহূদার সন্তান ও তাদের পরিবার: শেলার পরিবারভুক্ত শেলা গোষ্ঠী। পেরেস্-এর পরিবারভুক্ত পেরেস্ গোষ্ঠী, সেরাহ্-র পরিবারভুক্ত সেরাহ্ গোষ্ঠী।
{26:21} পেরেস-এর সন্তানঃ হিষরোণের পরিবারভুক্ত হিষরোণ গোষ্ঠী, হামুয়েল পরিবারভুক্ত হামুল গোষ্ঠী।
{26:22} এরা সকলেই যিহূদার বংশধর। এদের গণিত লোকের সংখ্যা ছিল ছিয়াত্তর হাজার পাঁচশো।
{26:23} ইষাখরের পুত্রগণও তাদের পরিবার: তোলার পরিবারভুক্ত তোলা গোষ্ঠী, পুয়ার পরিবারভুক্ত পুয়া গোষ্ঠী।
{26:24} যাশুব-এর পরিবারভুক্ত যাশুব গোষ্ঠী, শিম্রোণের পরিবারভুক্ত শিম্রোণ গোষ্ঠী।
{26:25} এরা সকলেই ইষাখরের বংশধর। এদের গণিত লোকের সংখ্যা ছিল চৌষট্টি হাজার তিনশো।
{26:26} সবুলুন-এর পুত্রগণ ও তাদের পরিবার: সেরদ-এর পরিবারভুক্ত সেরদ গোষ্ঠী, এলোনের পরিবারভুক্ত এলোন গোষ্ঠী, যহ্লেল-এর পরিবারভুক্ত যহলেল গোষ্ঠী।
{26:27} এরা সকলেই সবুলুনের বংশধর, এদের গণিত লোকের সংখ্যা ছিল ষাট হাজার পাঁচশো।
{26:28} যোষেফের পু্ত্র মনঃশি ও ইফ্রয়িম এবং তাদের পরিবার: মনঃশির সন্তানবৃন্দ
{26:29} মাখিরের পরিবারভুক্ত মাখির গোষ্ঠী। মাখিরের পুত্র গিলিয়দ, গিলিয়দের পরিবারভুক্ত গিলিয়দ গোষ্ঠী।
{26:30} গিলিয়দের সন্তানবৃন্দ: ঈয়েষরের পরিবারভুক্ত ঈয়েষর গোষ্ঠী, হেলেক-এর পরিবারভুক্ত হেলেক গোষ্ঠী।
{26:31} অস্রিয়েল পরিবারভুক্ত অসরিয়েল গোষ্ঠী, শেখেমের পরিবারভুক্ত শেখেম গোষ্ঠী,
{26:32} শেমিদার পরিবারভুক্ত শেমিদা গোষ্ঠী, হেফের-এর পরিবারভুক্ত হেফের গোষ্ঠী।
{26:33} হেফের-এর পুত্র সলফাদ, তার কোন পুত্র ছিল না, কন্যা ছিল। সলফাদের কন্যাদের নাম মহলা, নোয়া, হগলা, মিলকা ও তিরষা।
{26:34} এরা সকলে মনঃশির বংশধর। এদের গণিত লোকের সংখ্যা ছিল বাহান্ন হাজার সাতশো।
{26:35} ইফ্রয়িমের সন্তানগণ ও তাদের পরিবার: শূথলাহ্-র পরিবারভুক্ত শূথলাহ গোষ্ঠী। বেখের-এর পরিবারভুক্ত বেখের গোষ্ঠী, তহনের পরিবারভুক্ত তহন্ গোষ্ঠী।
{26:36} শূথলাহর সন্তানঃ
{26:37} এরণের পরিবারভুক্ত এরণ গোষ্ঠী। এরা সকলে ইফ্রয়িমের বংশধর। এদের গণিত লোকের সংখ্যা ছিল বত্রিশ হাজার পাঁচশো। এরা যোষেফ বংশের বিভিন্ন গোষ্ঠী।
{26:38} বিন্যামীনের পুত্রগণ ও তাদের পরিবার: বেলার পরিবারভুক্ত বেলা গোষ্ঠী, অসবেল-এর পরিবারভুক্ত অসবেল গোষ্ঠী, অহিরাম-এর পরিবারভুক্ত অহিরাম গোষ্ঠী।
{26:39} শূফম-এর পরিবারভুক্ত শূফম গোষ্ঠী, হুফম-এর পরিবারভুক্ত হুফম গোষ্ঠী।
{26:40} বেলা-র পুত্র অর্দ ও নামন। অর্দের পরিবারভুক্ত অর্দ গোষ্ঠী, নামানের পরিবারভুক্ত নামান গোষ্ঠী।
{26:41} এরা সকলেই বিন্যামীনের বংশধর। এদের গণিত লোকের সংখ্যা ছিল। পঁয়তাল্লিশ হাজার ছয়শো।
{26:42} দানের পুত্রগণ ও তাদের পরিবার। শুহাম-এর পরিবারভুক্ত শুহাম গোষ্ঠী। এদের বিভিন্ন গোষ্ঠী দানের বংশধর।
{26:43} শুহাম গোষ্ঠীর গণিত সমস্ত লোকের সংখ্যা ছিল চৌষট্টি হাজার চারশো।
{26:44} আশের-এর পুত্রগণ ও তাদের পরিবার: যিম্নার পরিবারভুক্ত যিম্না গোষ্ঠী, যিস্বির পরিবারভুক্ত যিস্বি গোষ্ঠী, বেরিয়াহর পরিবারভুক্ত বেরিয়াহ গোষ্ঠী।
{26:45} বেরিয়াহ্র পুত্র হেবর-এর পরিবারভুক্ত হেবর গোষ্ঠী, মালকিয়েলের পরিবারভুক্ত মালকিয়েল গোষ্ঠী।
{26:46} আশের-এর কন্যার নাম সেরাহ্।
{26:47} আশের বংশের বিভিন্ন গোষ্ঠীর গণিত লোকের সংখ্যা ছিল তিপান্ন হাজার চারশো,
{26:48} নফতালির পুত্রগণ ও তাদের পরিবার: যাহ্সিয়েলের পরিবারভুক্ত যাহ্সিয়েল গোষ্ঠী। গুনির পরিবারভুক্ত গুনি গোষ্ঠী,
{26:49} যেৎসর-এর পরিবারভুক্ত যেৎসর গোষ্ঠী, শিল্লেম-এর পরিবারভুক্ত শিল্লেম গোষ্ঠী।
{26:50} এরা নফতালি বংশের বিভিন্ন গোষ্ঠী, এদের গণিত লোকদের সংখ্যা ছিল পঁয়তাল্লিশ হাজার চারশো।
{26:51} ইসরায়েলীদের মধ্যে গণনাভুক্ত এই সমস্ত লোকের সংখ্যা মোট ছয়লক্ষ এক হাজার সাতশো ত্রিশ।
{26:52} পরে প্রভু পরমেশ্বর মোশিকে বললেন,
{26:53} লোক সংখ্যা অনুপাতে এদের মধ্যে দেশ ভাগবন্টন করে দিতে হবে।
{26:54} যে গোষ্ঠীর লোকসংখ্যা বেশী সেই গোষ্ঠীকে বেশি এবং যার লোকসংখ্যা কম তাকে কম সম্পত্তি দিতে হবে। গণনাভুক্ত লোকসংখ্যার অনুপাতে সম্পত্তি বন্টন করা হবে।
{26:55} পাশার দান ফেলে দেশ বন্টন করতে হবে এবং পিতৃপুরুষের নামে তাদের সম্পত্তির অধিকার দেওয়া হবে।
{26:56} সম্পত্তির পরমাণ বেশী কি কম যাই হোক না কেন পাশার দান ফেলে তা নির্ধারণ করতে হবে।
{26:57} লেবি-বংশের বিভিন্ন গোষ্ঠীর এই সমস্ত লোক গণনাভুক্ত হয়েছিল: গেরশোনের পরিবারভুক্ত গেরশোন গোষ্ঠী, কোহাৎ-এর পরিবারভুক্ত কহাৎ গোষ্ঠী, মরারির পরিবারভুক্ত মরারি গোষ্ঠী।
{26:58} লেবি বংশের এই সব গোষ্ঠী যথা- লিবনি গোষ্ঠী, হিব্রোণ গোষ্ঠী, মহাল গোষ্ঠী, মূশীয় গোষ্ঠী ও কোরাহ্ গোষ্ঠী।
{26:59} কোহাৎ-এর পুত্র অম্রম। অম্রমের স্ত্রীর নাম যোকেবদ, ইনি ছিলেন লেবির কন্যা। লেবির বংশে মিশরে এঁর জন্ম হয়। এঁর গর্ভে অম্রামের সন্তান হারোণ, মোশি ও তাঁদের বোন মিরিয়মের জন্ম হয়।
{26:60} হারোণের ঔরসে নাদব, আবিহু, ইলিয়াসর ও ইথামর জন্মগ্রহণ করেছিল।
{26:61} প্রভু পরমেশ্বর সাক্ষাতে অবৈধ অগ্নি নিবেদন করায় নাদব ও অবিহুর মৃত্যু হয়।
{26:62} লেবি বংশের এক মাস এবং তার চেয়ে বেশী বয়সের পুরুষ সন্তানের সংখ্যা গণনা করা হলে তা হল তেইশ হাজার। ইসরায়েলীদের অধিকৃত সম্পত্তিতে তাদের কোন অংশ না থাকায় ইসরায়েলীদের সঙ্গে তাদের গণনা করা হয়নি।
{26:63} মোশি ও পুরোহিত ইলিয়াসর এই লোক গণনা করলেন। তাঁরা মোয়াবের উপত্যকায় যিরিহোর কাছে জর্ডনের তীরে ইসরায়েলীদের সংখ্যা নিরূপণ করলেন।
{26:64} মোশি ও পুরোহিত হারোণ যখন সিনাই প্রান্তরে ইসরায়েলীদের গণনা করেছিলেন, তখন যারা তাঁদের তালিকাভুক্ত হয়েছিল তাদের একজনও এই গণনার অন্তর্ভুক্ত হয় নি,
{26:65} কারণ প্রভু পরমেশ্বর বলেছিলেন, প্রান্তরেই তাদের মৃত্যু হবে। তাদের মধ্যে যিফুন্নির পুত্র কালেব ও নুনের পুত্র যিহোশূয় ছাড়া একজনও আর অবশিষ্ট ছিল না।
{i27:1} পৈতৃক সম্পত্তিতে কন্যার অধিকার
{27:1} যোষেফের পুত্র মনঃশির বংশধর সলফাদের কন্যারা এসে এক দাবী জানাল। সলফাদের পিতা ছিলেন হেফর, হেফরের পিতা গিলিয়দ, গিলিয়দের পিতা মাখির, মাখিরের পিতা ছিলেন মনঃশি। সলফাদের কন্যাদের নাম যথাক্রমে মহলা, নোয়া, হগলা, মিলকা ও তিরসা।
{27:2} এরা মোশি, পুরোহিত ইলিয়াসর সমস্ত গোষ্ঠী প্রধান ও জনমণ্ডলীর সাক্ষাতে সম্মিলন শিবিরের দ্বারে এসে বলল,
{27:3} আমাদের পিতা প্রান্তরে থাকতে মারা গেছেন, তিনি প্রভু পরমেশ্বরের বিরুদ্ধে চক্রান্তকারী কোরাহ্-এর দলে ছিলেন না, তিনি নিজের পাপেই মরেছেন। তাঁর কোন পুত্র সন্তান নেই।
{27:4} কিন্তু আমাদের পিতার পুত্রসন্তান নেই বলে গোষ্ঠী থেকে তাঁর নাম কেন লুপ্ত হবে? পিতৃকুলের জ্ঞাতিদের মধ্যে আমাদেরও সম্পত্তির অধিকার দিন।
{27:5} মোশি তখন প্রভু পরমেশ্বরের কাছে তাদের সমস্যা উপস্থিত করলেন।
{27:6} প্রভু পরমেশ্বর মোশিকে বললেন, সলফাদের কন্যারা ঠিক কথাই বলেছে।
{27:7} তুমি তাদের পিতৃকুলের জ্ঞাতিদের মধ্যে অবশ্যই তাদের সম্পত্তির অধিকার দেবে। তাদের পিতার স্বত্বাধিকার তাদের দেবে।
{27:8} তুমি ইসরায়েলীদের বল যে কেউ যদি অপুত্রক অবস্থায় মারা যায় তাহলে তোমরা তার সম্পত্তি তার কন্যাকে দেবে।
{27:9} যদি তার কন্যা না থাকে তাহলে তার সম্পত্তি তার ভাইদের দেবে।
{27:10} যদি তার ভাই না থাকে তাহলে তার পিতৃব্যেরা সেই সম্পত্তি পাবে।
{27:11} যদি তার পিতৃব্য না থাকে তাহলে তার গোষ্ঠীর মধ্যে তার নিকটতম জ্ঞাতিকে তার সম্পত্তি দেবে, সেই তার স্বত্বাধিকার লাভ করবে। প্রভু পরমেশ্বর মোশিকে যে নির্দেশ দিয়েছিলেন তদনুসারে এই বিধি ইসরায়েলীদের পক্ষে চিরকাল পালনীয় হবে।
{i27:12} মোশির উত্তরসূরী যিহোশূয় ( দ্বি.বি. 31:1-8 )
{27:12} প্রভু পরমেশ্বর মোশিকে বললেন, তুমি এই অবারিম পাহাড়ে উঠে যাও, সেখান থেকে যে দেশ আমি ইসরায়েলীদের দিয়েছি তা দেখে নাও।
{27:13} দেখার পরে তোমার ভাই হারোণের মত তুমিও তোমার পরলোকগত পিতৃপুরুষদের সঙ্গে সম্মিলিত হবে।
{27:14} কেননা সীন প্রান্তরে জনমণ্ডলী যখন জলের জন্য বিবাদ করছিল তখন তোমরা আমার নির্দেশ অমান্য করে তাদের সাক্ষাতে আমার পবিত্রতার মর্যাদা হানি করেছিলে। সীন প্রান্তরে কাদেশ অঞ্চলের মরীবায় এই জলসংক্রান্ত ঘটনা ঘটেছিল।
{27:15} মোশি তখন প্রভু পরমেশ্বরকে বললেন,
{27:16} সর্বজীবের জীবনেশ্বর প্রভু পরমেশ্বর, এই জনমণ্ডলীর কর্তৃত্বে এমন এক ব্যক্তিকে নিযুক্ত করুন
{27:17} যে তাদের পুরোভাগে থাকবে এবং তাদের পরিচালনা করবে, যেন প্রভু পরমেশ্বরের এই প্রজামণ্ডলী রক্ষকহীন মেষপালের মত না হয়।
{27:18} প্রভু পরমেশ্বর মোশিকে বললেন, নুনের পুত্র যিহোশূয়ের উপর ঈশ্বরের আত্মা অধিষ্ঠিত। তুমি তার মাথায় হাত রেখে অভিষেক কর।
{27:19} পুরোহিত ইলিয়াসর ও সমগ্র জনমণ্ডলীর সম্মুখে তাকে উপস্থিত করে তাদের সাক্ষাতে তাকে নির্দেশ দাও।
{27:20} তাকে তোমার কর্তৃত্ব ও বিশেষ সম্মানের অংশীদার করে নাও যাতে সমগ্র ইসরায়েলী জনমণ্ডলী তার আদেশ মেনে চলে।
{27:21} যে পুরোহিত ইলিয়াসরের সম্মুখে দাঁড়াবে এবং ইলিয়াসর প্রভু পরমেশ্বরের সম্মুখে পবিত্র পাশা উরিম নিক্ষেপ করে তার হয়ে সিদ্ধান্ত জেনে নেবে। তার নির্দেশ মত যিহোশূয় এবং সমগ্র ইসরায়েলী জনমণ্ডলী অভিযানে বার হবে এবং ফিরে আসবে।
{27:22} মোশি প্রভু পরমেশ্বরের নির্দেশ মতই কাজ করলেন। তিনি যিহোশূয়কে পুরোহিত ইলিয়াসর এবং সমগ্র জনমণ্ডলীর সাক্ষাতে উপস্থিত করলেন
{27:23} এবং তিনি তাঁর মাথায় হাত রেখে অভিষেক করে তাঁর উপর দায়িত্ব অর্পণ করলেন। প্রভু পরমেশ্বর মোশিকে এই নির্দেশই দিয়েছিলেন।
{i28:1} নিত্যনৈমিত্তিক বলি উৎসর্গের বিধি
{28:1} প্রভু পরমেশ্বর মোশিকে বললেন,
{28:2} তুমি ইসরায়েলীদের এই নির্দেশ দাও এবং বল, আমার উদ্দেশে নিবেদনের জন্য অর্ঘ্য, সুরভিত ভক্ষ্য নৈবেদ্য যথাসময়ে হোমানলে আহুতি দিতে হবে।
{28:3} তাদের তুমি বল যে, তোমরা প্রভু পরমেশ্বরের উদ্দেশে হোমের জন্য এইগুলি উৎসর্গ করবে: নিত্যনৈমিত্তিক হোমের জন্য এক বছর বয়সের নিখুঁত দুটি মেষশাবক।
{28:4} একটি মেষশাবক সকালে এবং অন্যটি সন্ধ্যায় উৎসর্গ করতে হবে।
{28:5} এক এফার দশ ভাগের এক ভাগ ময়দার সঙ্গে এক হিনের সিকি ভাগ উদুখলে তৈরী তেল মিশিয়ে ভোগ প্রস্তুত করবে।
{28:6} প্রভু পরমেশ্বরের উদ্দেশে নিত্যনৈমিত্তিক হোমের জন্য এই সৌরভজনক ভক্ষ্য নৈবেদ্য নিবেদনের বিধি সিনাই পর্বতে প্রবর্তন করা হয়েছিল।
{28:7} প্রত্যেকটি মেষশাবকের সঙ্গে পেয় নৈবেদ্য রূপে সিকি হিন দ্রাক্ষাসুরা নিবেদন করবে। তুমি প্রভু পরমেশ্বরের উদ্দেশে পবিত্র স্থানে সেই দ্রাক্ষাসুরা ঢেলে দেবে।
{28:8} সন্ধ্যায় অন্য মেষশাবকটি উৎসর্গ করবে। এর সঙ্গে সকালের মতই ভক্ষ্য ও পেয় নৈবেদ্য সুরভি নৈবেদ্যের জন্য প্রভু পরমেশ্বরের উদ্দেশে নিবেদন করবে।
{i28:9} বিশ্রাম দিবসের নৈবেদ্য
{28:9} বিশ্রাম দিবসে এক বছর বয়সের দুটি নিখুঁত মেষশাবক উৎসর্গ করবে ও সেই সঙ্গে এক এফার দশ ভাগের দুই ভাগ ময়দার সঙ্গে তেলের ময়ান দেওয়া ভোগ এবং উপযুক্ত পরিমাণ পেয় নৈবেদ্য নিবেদন করবে।
{28:10} নিত্যনৈমিত্তিক হোম ও পেয় নৈবেদ্য ছাড়াও প্রতি বিশ্রাম দিবসে এই হোমবলি উৎসর্গ করতে হবে।
{28:11} প্রতি মাসের প্রথম দিনে প্রভু পরমেশ্বরের উদ্দেশে হোমের জন্য অল্প বয়সের নিখুঁত দুটি বৃষ, একটি মেষ এবং এক বছর বয়সের সাতটি মেষশাবক উৎসর্গ করবে।
{28:12} এক একটি বৃষের সঙ্গে তেলের ময়ান দেওয়া এক এফার দশ ভাগের তিন ভাগ ভক্ষ্য নৈবেদ্য, মেষটির সঙ্গে তেলের ময়ান দেওয়া এফার দশ ভাগের দুই ভাগ ময়দায় ভক্ষ্য নৈবেদ্য,
{28:13} এবং প্রত্যেকটি মেষশাবকের সঙ্গে তেলের ময়ান দেওয়া এক এফার দশ ভাগের এক ভাগ ময়দার ভক্ষ্য নৈবেদ্য উৎসর্গ করবে। হোমের জন্য এই নৈবেদ্য হবে প্রভু পরমেশ্বরের উদ্দেশে সুরভি নৈবেদ্য।
{28:14} এক একটি বৃষের সঙ্গে এক হিনের অর্ধেক পরিমাণ, মেষটির সঙ্গে এক হিনের তৃতীয়াংশ এবং এক একটি মেষশাবকের সঙ্গে একচতুর্থাংশ হিন পরিমাণ দ্রাক্ষাসুরা পেয় নৈবেদ্যরূপে উৎসর্গ করতে হবে। সারা বছর প্রতি মাসে এই হোম নৈবেদ্য উৎসর্গ করতে হবে।
{28:15} নিত্যনৈমিত্তিক হোম ও পেয় নৈবেদ্য ছাড়াও প্রায়শ্চিত্ত বলিস্বরূপ একটি ছাগ প্রভু পরমেশ্বরের উদ্দেশে উৎসর্গ করতে হবে।
{i28:16} তারণোৎসবের নৈবেদ্য ( লেবীয় 23:5-14 )
{28:16} প্রথম মাসের চৌদ্দ তারিখে প্রভু পরমেশ্বরের নির্দেশিত তারণোৎসব অনুষ্ঠিত হবে।
{28:17} এই মাসের পনেরো তারিখে ভোজ হবে। সাতদিন খামিরবিহীন রুটি খেতে হবে।
{28:18} প্রথম দিনে পুণ্য সম্মেলন হবে। এই সময় তোমরা কোন শ্রমসাধ্য কাজ করবে না,
{28:19} কিন্তু প্রভু পরমেশ্বরের উদ্দেশে হোমানলে আহুতি দেওয়ার জন্য দুটি বৃষ, একটি মেষ এবং এক বছর বয়সের সাতটি মেষশাবক উৎসর্গ করবে। সেগুলি নিখুঁত হওয়া চাই।
{28:20} এক একটি বৃষের সঙ্গে এক এফার তিন দশমাংশ, মেষটির জন্য দুই দশমাংশ,
{28:21} এবং সাতটি মেষশাবকের প্রত্যেকটির জন্য এক দশমাংশ তেলের ময়ান দেওয়া ময়দার ভোগ।
{28:22} এবং তোমাদের প্রায়শ্চিত্তের জন্য প্রায়শ্চিত্ত বলিরূপে একটি ছাগ উৎসর্গ করবে।
{28:23} নিত্য নৈমিত্তিক প্রাতঃকালীন হোম নৈবেদ্য ছাড়াও এগুলি তোমরা নিবেদন করবে।
{28:24} এই ভাবে তোমরা সাতদিন প্রভু পরমেশ্বরের উদ্দেশে সুরভি হোম নৈবেদ্য ও ভক্ষ্য নৈবেদ্য উৎসর্গ করবে। নিত্যনৈমিত্তিক হোম নৈবেদ্য ও পেয় নৈবেদ্য ছাড়াও এইগুলি নিবেদন করতে হবে।
{28:25} সপ্তম দিনে পুণ্য সম্মেলন অনুষ্ঠিত হবে, সেদিন তোমরা শ্রমসাধ্য কোন কাজ করবে না।
{i28:26} নবান্ন উৎসব ( লেবীয় 23:15-22 )
{28:26} নতুন ফসলের পার্বণে যখন তোমরা সাত সপ্তাহব্যাপী উৎসব উপলক্ষ্যে প্রভু পরমেশ্বরের উদ্দেশে নবান্নের ভক্ষ্য নৈবেদ্য উৎসর্গ করবে, তখন পুণ্য সম্মেলন অনুষ্ঠিত হবে। সেদিন তোমরা কোন পরিশ্রমের কাজ করবে না,
{28:27} কিন্তু প্রভু পরমেশ্বরের উদ্দেশে সুরভিত হোমবলিরূপে দুটি বৃষ, একটি মেষ
{28:28} এবং এক বছর বয়সের সাতটি মেষশাবক উৎসর্গ করবে এবং তার সঙ্গে এক একটি বৃষের জন্য এক এফার তিন দশমাংশ, মেষটির জন্য দুই দশমাংশ
{28:29} এবং সাতটি মেষের প্রত্যেকটির জন্য এক দশমাংশ তেলের ময়ান দেওয়া ময়দার ভোগ নিবেদন করবে।
{28:30} তোমাদের প্রায়শ্চিত্তের জন্য একটি ছাগও এই সঙ্গে উৎসর্গ করবে।
{28:31} নিত্যনৈমিত্তিক হোমবলি ও ভক্ষ্য নৈবেদ্য ছাড়াও এগুলি তোমরা নিবেদন করবে। এগুলি সবই নিখুঁত এবং যথাযোগ্য পেয়নৈবেদ্যসহ নিবেদিত হওয়া বাঞ্ছনীয়।
{29:1} সপ্তম মাসের প্রথম দিনে পুণ্য সম্মেলন অনুষ্ঠিত হবে। সেদিন তোমরা বিশেষ কোন কাজ করবে না। সেই দিন তূর্যধ্বনি সহযোগে ঘোষণার দিন।
{29:2} সেদিন তোমরা প্রভু পরমেশ্বরের উদ্দেশে সুরভি নৈবেদ্যের হোমবলির জন্য নিখুঁত একটি বৃষ, একটি মেষ এবং এক বছর বয়সের সাতটি মেষশাবক এবং
{29:3} সেই বৃষের সঙ্গে এক এফার তিন দশমাংশ, মেষটির সঙ্গে দুই দশমাংশ
{29:4} ও সাতটি মেষশাবকের প্রত্যেকটির সঙ্গে এক দশমাংশ তেলের ময়ান দেওয়া ভোগ নিবেদন করবে।
{29:5} তোমাদের প্রায়শ্চিত্তের জন্য প্রায়শ্চিত্ত বলিরূপে একটি ছাগও এই সঙ্গে উৎসর্গ করবে।
{29:6} অমাবস্যা তিথির জন্য নির্দিষ্ট হোমবলি ও ভোগ এবং বিধিসম্মত নিত্যনৈমিত্তিক হোমবলি, ভোগ ও পেয় নৈবেদ্য ছাড়াও তোমরা প্রভু পরমেশ্বরের উদ্দেশে সৌরভজনক হোম নৈবেদ্যরূপে এগুলি উৎসর্গ করবে।
{29:7} সপ্তম মাসের দশ তারিখেও পুণ্য সম্মেলন অনুষ্ঠিত হবে। এই দিন তোমরা কৃচছ্রসাধন করবে এবং কোন কাজ করবে না,
{29:8} কিন্তু প্রভু পরমেশ্বরের উদ্দেশে সুরভি নৈবেদ্যের হোমবলিরূপে দুটি বৃষ, একটি মেষ এবং এক বছর বয়সের সাতটি মেষশাবক উৎসর্গ করবে। এগুলি সবই নিখুঁত হওয়া প্রয়োজন।
{29:9} এক একটি বৃষের সঙ্গে এক এফার তিন দশমাংশ, মেষটির সঙ্গে দুই দশমাংশ এবং
{29:10} সাতটি মেষশাবকের প্রত্যেকটির জন্য এক দশমাংশ তেলের ময়ান দেওয়া ময়দার ভোগ নিবেদন করবে।
{29:11} প্রায়শ্চিত্ত বলিরূপে একটি ছাগও এই সঙ্গে উৎসর্গ করবে। প্রায়শ্চিত্তের বলি, নিত্যনৈমিত্তিক হোমবলি, ভোগ ও পেয় নৈবেদ্য ছাড়াও এগুলি উৎসর্গ করতে হবে।
{29:12} সপ্তম মাসের পনেরো তারিখে আর একটি পুণ্য সম্মেলন অনুষ্ঠিত হবে। এই দিন তোমরা পরিশ্রমের কোন কাজ করবে না এবং সাতদিন প্রভু পরমেশ্বরের সম্মানে উৎসব পালন করবে।
{29:13} প্রভু পরমেশ্বরের উদ্দেশে সুরভি নৈবেদ্যের হোমবলিরূপে তেরটি বৃষ, দুটি মেষ, এবং এক বছর বয়সের চৌদ্দটি মেষশাবক উৎসর্গ করবে। এগুলি সবই নিখুঁত হওয়া প্রয়োজন।
{29:14} তেরটি বৃষের প্রত্যেকটির সঙ্গে এক এফার তিন দশমাংশ, দুটি মেষের প্রত্যেকটির সঙ্গে দুই দশমাংশ এবং
{29:15} চৌদ্দটি মেষশাবকের প্রত্যেকটির সঙ্গে এক দশমাংশ তেলের ময়ান দেওয়া ময়দার ভোগ নিবেদন করবে।
{29:16} প্রায়শ্চিত্ত বলিরূপে একটি ছাগও এই সঙ্গে উৎসর্গ করবে। নিত্যনৈমিত্তিক হোমবলি, ভোগ ও পেয় নৈবেদ্য ছাড়াও এগুলি উৎসর্গ করতে হবে।
{29:17} দ্বিতীয় দিনে তোমরা নিখুঁত বারোটি বৃষ, দুটি মেষ এবং এক বছর বয়সের চৌদ্দটি মেষশাবক উৎসর্গ করবে।
{29:18} বৃষ, ও মেষশাবকগুলির সংখ্যানুসারে তাদের সঙ্গে বিধিসম্মত ভোগ ও পেয় নৈবেদ্য উৎসর্গ
{29:19} করবে। নিত্যনৈমিত্তিক হোমবলি, ভোগ ও পেয় নৈবেদ্য ছাড়াও এগুলি উৎসর্গ করতে হবে।
{29:20} তৃতীয় দিনে তোমরা নিখুঁত এগারোটি বৃষ, দুটি মেষ এবং এক বছর বয়সের চৌদ্দটি মেষশাবক উৎসর্গ করবে।
{29:21} বৃষ, মেষ ও মেষশাবকগুলির সংখ্যানুসারে তাদের সঙ্গে বিধিসম্মত ভোগ, পেয় নৈবেদ্য এবং
{29:22} প্রায়শ্চিত্ত বলি স্বরূপ একটি ছাগও এই সঙ্গে উৎসর্গ করবে। নিত্যনৈমিত্তিক হোমবলি ভোগ ও পেয় নৈবেদ্য ছাড়াও এগুলি উৎসর্গ করতে হবে।
{29:23} চতুর্থ দিনে তোমরা নিখুঁত দশটি বৃষ দুটি মেষ এবং এক বছর বয়সের চৌদ্দটি মেষশাবক উৎসর্গ করবে।
{29:24} বৃষ, মেষ ও মেষশাবগুলির সংখ্যানুসারে তাদের সঙ্গে বিধিসম্মত ভোগ, পেয় নৈবেদ্য,
{29:25} এবং প্রায়শ্চিত্ত বলিরূপে একটি ছাগও এই সঙ্গে উৎসর্গ করবে। নিত্যনৈমিত্তিক হোমবলি, ভোগ ও পেয় নৈবেদ্য ছাড়াও এগুলি উৎসর্গ করতে হবে।
{29:26} পঞ্চম দিনে তোমরা নিখুঁত নয়টি বৃষ, দুটি মেষ এবং এক বছর বয়সের চৌদ্দটি মেষশাবক উৎসর্গ করবে।
{29:27} বৃষ, মেষ, ও মেষশাবকগুলির সংখ্যানুসারে তাদের সঙ্গে বিধিসম্মত ভোগ, পেয় নৈবেদ্য
{29:28} এবং প্রায়শ্চিত্ত বলিরূপে একটি ছাগ উৎসর্গ করবে। নিত্যনৈমিত্তিক হোমবলি, ভোগ ও পেয় নৈবেদ্য ছাড়াও এগুলি উৎসর্গ করতে হবে।
{29:29} ষষ্ঠ দিনে তোমরা নিখুঁত আটটি বৃষ, দুটি মেষ এবং এক বছর বযসের চৌদ্দটি মেষশাবক উৎসর্গ করবে।
{29:30} বৃষ, মেষ ও মেষশাবকগুলির সংখ্যানুসারে তাদের সঙ্গে বিধিসম্মত ভোগ, পেয় নৈবেদ্য,
{29:31} এবং প্রায়শ্চিত্ত বলিরূপে একটি ছাগ উৎসর্গ করবে। নিত্যনৈমিত্তিক হোমবলি, ভোগ ও পেয় নৈবেদ্য ছাড়াও এগুলি উৎসর্গ করতে হবে।
{29:32} সপ্তম দিনে তোমার নিখুঁত সাতটি বৃষ, দুটি মেষ এবং এক বছর বয়সের চৌদ্দটি মেষশাবক উৎসর্গ করবে।
{29:33} বৃষ, মেষ ও মেষশাবকগুলিক সংখ্যানুসারে তাদের সঙ্গে বিধিসম্মত ভোগ, পেয় নৈবেদ্য এবং
{29:34} প্রায়শ্চিত্ত বলিরূপে একটি ছাগ উৎসর্গ করবে। নিত্যনৈমিত্তিক হোমবলি, ভোগ ও পেয় নৈবেদ্য ছাড়াও এগুলি উৎসর্গ করতে হবে।
{29:35} অষ্টম দিনে উৎসব অনুষ্ঠিত হবে। এই দিনে তোমরা পরিশ্রমের কোন কাজ করবে না,
{29:36} কিন্তু প্রভু পরমেশ্বরের উদ্দেশে সুরভি নৈবেদ্যের হোমবলির জন্য নিখুঁত একটি বৃষ, একটি মেষ এবং এক বছর বয়সের সাতটি মেষশাবক উৎসর্গ করবে।
{29:37} বৃষ, মেষ এবং মেষশাবকগুলির সংখ্যানুসারে তাদের সঙ্গে বিধিসম্মত ভোগ, পেয় নৈবেদ্য,
{29:38} এবং প্রায়শ্চিত্ত বলিরূপে একটি ছাগ উৎসর্গ করবে। নিত্যনৈমিত্তিক হোমবলি, ভোগ ও পেয় নৈবেদ্য ছাড়াও এগুলি উৎসর্গ করতে হবে।
{29:39} এই সব নির্দিষ্ট পর্বগুলিতে তোমরা প্রভু পরমেশ্বরের উদ্দেশে উল্লিখিত বলি উৎসর্গ করবে। তোমাদের নিয়মিত হোমবলি, ভোগ, পেয় নৈবেদ্য, স্বস্ত্যয়ন বলি, মানত এবং স্বেচ্ছাপ্রদত্ত অর্ঘ্য ছাড়াও এগুলি পৃথক ভাবে উৎসর্গ করতে হবে।
{29:40} প্রভু পরমেশ্বরের কাছ থেকে প্রাপ্ত নির্দেশ মোশি যথাযথভাবে ইসরায়েলীদের কাছে বিবৃত করলেন।
{i30:1} মানত সংক্রান্ত নির্দেশ
{30:1} মোশি ইসরায়েলী গোষ্ঠীপ্রধানদের বললেন, প্রভু পরমেশ্বর এই আদেশ দিয়েছেনঃ
{30:2} কোন ব্যক্তি যদি প্রভু পরমেশ্বরের উদ্দেশে মানত করে কিংবা শপথ করে নিজেকে কোন অঙ্গীকারে আবদ্ধ করে, তাহলে সে যেন তার প্রতিশ্রুতি ভঙ্গ না করে। নিজ মুখের কথা অনুযায়ী সব কাজ তাকে করতে হবে।
{30:3} কোন যুবতী নারী পিতৃগৃহে থাকার সময় যদি প্রভু পরমেশ্বরের উদ্দেশে কোন মানত করে এবং কোন অঙ্গীকারে নিজেকে আবদ্ধ করে
{30:4} এবং তার পিতা যদি তার মানত কিংবা যে অঙ্গীকারে সে নিজেকে আবদ্ধ করেছে তার কথা শুনে কোন আপত্তি না করে, তাহলে তার সেই মানত এবং অঙ্গীকার বহাল থাকবে।
{30:5} কিন্তু তার পিতা যেদিন তার সেকথা শুনবে সেদিন যদি নিষেধ করে তাহলে তার কোন মানত বা অঙ্গীকার কার্যকারী হবে না। তার পিতার নিষেধের জন্য প্রভু পরমেশ্বর তাকে অব্যাহতি দেবেন।
{30:6} মানত কিংবা ঝোঁকের মাথায় দেওয়া প্রতিশ্রুতিতে আবদ্ধ কোন নারীর যদি বিবাহ হয়
{30:7} এবং তার স্বামী যদি সে কথা শুনেও কোন আপত্তি না করে তাহলে তার মানত এবং যে প্রতিশ্রুতিতে সে নিজেকে আবদ্ধ করেছে তা বজায় থাকবে।
{30:8} কিন্তু তার স্বামী সেকথা যেদিন শুনবে সেই দিনই যদি তাকে নিষেধ করে তাহলে তার সেই মানত এবং ঝোঁকের মাথায় উচ্চারিত যে প্রতিশ্রুতিতে সে নিজেকে আবদ্ধ করেছে, তা বাতিল হয়ে যাবে। প্রভু পরমেশ্বর তাকে অব্যাহতি দেবেন।
{30:9} কোন বিধবা বা স্বামী পরিত্যক্তা নারী যদি কোন শপথে নিজেকে আবদ্ধ করে তবে তা বজায় থাকবে।
{30:10} পতিগৃহে থাকাকালে যদি কোন নারী মানত করে কিংবা কোন শপথে নিজেকে আবদ্ধ করে,
{30:11} এবং তার স্বামী যদি সেকথা শুনে তাকে নিষেধ না করে নীরব হয়ে থাকে তাহলে তার মানত এবং যে শপথে সে নিজেকে আবদ্ধ করেছে তা স্থির থাকবে।
{30:12} কিন্তু তার স্বামী যেদিন সেকথা শুনবে সেই দিনই যদি সে তাকে নিষেধ করে, তাহলে তার কোন মানত বা শপথ বজায় থাকবে না, কারণ তার স্বামী তা বাতিল করেছে, প্রভু পরমেশ্বর সেই কারেণই তাকে অব্যাহতি দেবেন।
{30:13} স্ত্রীর যে কোন মানত বা কৃচ্ছ্রসাধনের শপথ অনুমোদন বা বাতিল করার অধিকার তার স্বামীর আছে।
{30:14} তার স্বামী যদি এই বিষয়ে বহুদিন নীরব থাকে তাহলে তার মানত এবং প্রতিজ্ঞা বহাল থাকবে কারণ তার স্বামী সেকথা যেদিন শুনেছে সেদিন নীরব থেকেই এ বিষয়ে তার অনুমোদন জানিয়েছে।
{30:15} কিন্তু সেকথা শোনার কিছুকাল পরে যদি তার স্বামী তা বাতিল করে দেয় তাহলে সে তার স্ত্রীর অধর্মের জন্য দায়ী হবে।
{30:16} স্বামী ও স্ত্রীর এবং পিতৃগৃহে থাকাকালে পিতা ও যুবতী কন্যার আচরণ সম্পর্কে প্রভু পরমেশ্বর মোশিকে এই অনুশাসন দিয়েছিলেন।
{i31:1} মিদিয়নীদের সঙ্গে ইসরায়েলীদের যুদ্ধ
{31:1} প্রভু পরমেশ্বর মোশিকে বললেন,
{31:2} তুমি ইসরায়েলীদের হয়ে মিদিয়নীদের উপর প্রতিশোধ গ্রহণ কর। তার পরে তুমি তোমার পরলোকগত স্বজনদের সঙ্গে মিলিত হবে।
{31:3} মোশি তখন ইসরায়েলীদের বললেন, তোমাদের মধ্য থেকে কিছু লোক যুদ্ধের জন্য প্রস্তুত হও এবং মিদিয়ন আক্রমণ করে প্রভু পরমেশ্বরের নামে প্রতিশোধ গ্রহণ কর।
{31:4} তোমরা ইসরায়েল কুলের প্রত্যেক গোষ্ঠী থেকে এক হাজার লোক যুদ্ধে পাঠাও।
{31:5} তখন ইসরায়েলী বাহিনীর প্রত্যেক গোষ্ঠী থেকে এক হাজার করে লোক মনোনীত হল এবং যুদ্ধের জন্য মোট বারো হাজার লোক সজ্জিত হল।
{31:6} মোশি এইভাবে প্রত্যেক গোষ্ঠী থেকে এক হাজার লোককে এবং সেই সঙ্গে পুরোহিত ইলিয়াসরের পুত্র পিনহসকে যুদ্ধে পাঠিয়ে দিলেন। পবিত্র পীঠস্থানের পাত্র গুলি ও রণতূর্য পিনহসের সঙ্গে ছিল।
{31:7} মোশিকে দেওয়া প্রভু পরমেশ্বরের নির্দেশ অনুসারে তারা মিদিয়নীদের আক্রমণ করল এবং তাদের সমস্ত পুরুষকে হত্যা করল।
{31:8} অন্যান্য লোকজনের সঙ্গে তারা মিদিয়নের পাঁচ জন রাজা-ইবি, রেকেম, সুর, হুর এবং রেবা-কেও হত্যা করল। বিয়োরের পুত্র বিলিয়মকেও তারা অস্ত্রাঘাতে বধ করল।
{31:9} ইসরায়েলীরা মিদিয়নের সমস্ত নারী ও বালকবালিকাদের বন্দী করে নিয়ে গেল এবং তাদের সমস্ত পশু, মেষপাল ও সম্পত্তি লুঠ করে নিল।
{31:10} তারা তাদের সমস্ত জনপদ ও শিবির আগুনে পুড়িয়ে দিল এবং
{31:11} লুঠের মালপত্র, বন্দী ও পশু সঙ্গে নিয়ে চলল।
{31:12} যিরিহোর কাছে জর্ডনের তীরবর্তী মোয়াবের উপত্যকার শিবিরে তারা মোশি, পুরোহিত ইলিয়াসর এবং সমগ্র ইসরায়েলী জনমণ্ডলীর কাছে যুদ্ধবন্দীদের ও লুঠের মালপত্র এবং পশুগুলিকে এনে হাজির করল।
{31:13} তখন মোশি, পুরোহিত ইলিয়াসর এবং ইসরায়েলী সমাজের নেতৃবৃন্দ তাদের সঙ্গে সাক্ষাৎ করার জন্য ছাউনির বাইরে গেলেন।
{31:14} কিন্তু মোশি যুদ্ধপ্রত্যাগত সেনানায়কদের উপরে অর্থাৎ সহস্র সৈন্যের নায়ক ও শত সৈন্যের নায়কদের উপরে অত্যন্ত ক্রুদ্ধ হলেন।
{31:15} তিনি তাদের বললেন, তোমরা সমস্ত নারীকে জীবিত রেখেছ কেন?
{31:16} দেখ, এরাই বিলিয়মের পরামর্শে পিয়োরের ঘটনায় প্রভু পরমেশ্বরের বিরুদ্ধাচরণ করতে ইসরায়েলীদের প্ররোচিত করেছিল এবং তারই ফলে প্রভু পরমেশ্বরের প্রজামণ্ডলী মহামারীর দ্বারা আক্রান্ত হয়েছিল।
{31:17} সুতরাং তোমরা এই বালকবালিকাদের মধ্যে সমস্ত বালককে বধ কর এবং যে সব নারী পুরুষ-সংসর্গের অভিজ্ঞতা লাভ করেছে তাদের সকলকে বধ কর।
{31:18} কিন্তু যে বালিকারা পুরুষ-সংসর্গের অভিজ্ঞতা লাভ করে নি শুধু তাদের তোমরা জীবিত রাখ।
{31:19} আর তোমরা যারা নরহত্যা করেছ এবং মৃতদেহ স্পর্শ করেছ তারা সাতদিন ছাউনির বাইরে থাক।তৃতীয় দিনে ও সপ্তম দিনে তোমরা নিজেদের ও বন্দীদের শুচি কর।
{31:20} তোমরা তোমাদের সমস্ত পরিধেয় বস্ত্র, চামড়ার সাজসরঞ্জাম, ছাগলোমের তৈরা পোশাক ও কাঠের তৈরী জিনিসপত্র অবশ্যই শুচি করবে।
{31:21} পুরোহিত ইলিয়াসর যুদ্ধপ্রত্যাগত সকল লোককে বললেন, মোশির মাধ্যমে প্রদত্ত প্রভু পরমেশ্বরের বিধি এই:
{31:22} সোনা, রূপো, পিতল, লোহা, টিন, সীসা, প্রভৃতি ধাতুর দ্রব্য যা আগুনে নষ্ট হয় না সেগুলি আগুনে শোধন করবে, তাহলে সেগুলি শুচি
{31:23} হবে। কিন্তু তা সত্ত্বেও শুদ্ধিবারিতে সেগুলিকে শুদ্ধ করে নিতে হবে। যে সব দ্রব্য আগুনে নষ্ট হয় সেগুলি তোমরা জলে শোধন করবে।
{31:24} সপ্তম দিনে তোমরা নিজেদের পরিধেয় বস্ত্র ধুয়ে ফেলবে, তাহলে শুচি হবে, তখন তোমরা ছাউনিতে ফিরে আসবে।
{31:25} প্রভু পরমেশ্বর মোশিকে বললেন,
{31:26} তুমি পুরোহিত ইলিয়াসর এবং গোষ্ঠীপ্রধানেরা মিলে যুদ্ধে বন্দী মানুষ ও পশুদের সংখ্যা গণনা কর।
{31:27} লুণ্ঠিত প্রাণীদের দুই ভাগে ভাগ কর এবং যারা যুদ্ধে গিয়েছিল তাদের ও জনমণ্ডলীর মধ্যে তোমরা বন্টন করে দাও।
{31:28} যুদ্ধপ্রত্যাগতদের অংশ থেকে তোমরা প্রভু পরমেশ্বরের জন্য এই হারে কর ধার্য কর: মানুষ, গরু, গাধা, ভেড়া ইত্যাদি
{31:29} প্রাণীর প্রত্যেক পাঁচশোর মধ্যে থেকে একটি নিয়ে তোমরা প্রভু পরমেশ্বরের অর্ঘ্য রূপে নিবেদন করার জন্য পুরোহিত ইলিয়াসরকে দাও।
{31:30} ইসরায়েলীদের অংশ থেকে মানুষ, গরু, গাধা, ভেড়া ইত্যাদি প্রাণীর প্রতি পঞ্চাশটির একটি হিসাবে নিয়ে প্রভু পরমেশ্বরের আবাসের রক্ষক লেবীয়দের হাতে দাও।
{31:31} প্রভু পরমেশ্বর মোশিকে যেমন আদেশ দিলেন, মোশি, পুরোহিত ইলিয়াসর সেই মতই কাজ করলেন।
{31:32} সেনাবাহিনীর দ্বারা লুণ্ঠিত সমস্ত জিনিসপত্র ছাড়াও ধৃত প্রাণীদের
{31:33} সংখ্যা ছিল এই: ছয় লক্ষ পঁচাত্তর হাজার ভেড়া,
{31:34} বাহাত্তর হাজার গবাদি পশু, একষট্টি হাজার গাধা এবং
{31:35} এর সঙ্গে পুরুষ-সংসর্গের অভিজ্ঞতা লাভ করে নি এমন বত্রিশ হাজার তরুণী।
{31:36} যুদ্ধে যারা অংশগ্রহণ করেছিল তাদের অর্ধাংশে প্রাপ্য হল, তিন লক্ষ সাঁইত্রিশ হাজার পাঁচশো ভেড়া,
{31:37} এর থেকে প্রভু পরমেশ্বরকে দেয় কর হল ছয়শো পঁচাত্তরটি ভেড়া।
{31:38} গবাদি পশুর সংখ্যা ছিল ছত্রিশ হাজার, তা থেকে প্রভু পরমেশ্বরকে দেয় কর বাহাত্তরটি।
{31:39} গাধার সংখ্যা ছিল ত্রিশ হাজার পাঁচশো, তা থেকে প্রভুকে দেয় কর হল একষট্টিটি।
{31:40} আর মানুষের সংখ্যা ছিল ষোল হাজার, তার মধ্যে প্রভু পরমেশ্বরকে দেয় কর হল বত্রিশ জন।
{31:41} প্রভু পরমেশ্বর মোশিকে যেমন আদেশ দিয়েছিলেন সেই অনুসারে মোশি প্রভু পরমেশ্বরের প্রাপ্য কর অর্থাৎ প্রভু পরমেশ্বরের উদ্দেশে নিবেদনের জন্য অর্ঘ্যরূপে পুরোহিত ইলিয়াসরকে দিলেন।
{31:42} সেনাবাহিনীর কাছ থেকে যে অর্ধাংশ নিয়ে মোশি ইসরায়েলী জনমণ্ডলীকে দিয়েছিলেন, সেই অংশে ছিল তিন লক্ষ সাঁইত্রিশ হাজার পাঁচশো ভেড়া,
{31:43} ছত্রিশ হাজার গবাদি
{31:44} পশু, ত্রিশ হাজার
{31:45} পাঁচশো গাধা এবং
{31:46} ষোল হাজার মানুষ।
{31:47} মোশি ইসরায়েলীদের অংশ থেকে প্রভু পরমেশ্বরকে দেয় কর বাবদ মানুষ ও পশুর প্রত্যেক পঞ্চাশটি প্রাণীর মধ্যে একটি করে নিয়ে প্রভুর আবাসের সেবায়েত লেবীয়দের হাতে দিলেন। প্রভু পরমেশ্বর মোশিকে এই নির্দেশই দিয়েছিলেন।
{31:48} পরে সহস্র ও শত সৈন্যের নায়কেরা মোশির কাছে এসে বললেন,
{31:49} আপনার সেবক আমরা, আমাদের অধীনস্থ সৈন্যদের সংখ্যা গণনা করে দেখেছি, আমাদের একজনও লোকক্ষয় হয় নি।
{31:50} আমরা প্রত্যেকে যা সোনার অলঙ্কার, নুপুর, বালা, আংটি, কানের দুল ও হার পেয়েছি তা থেকে প্রভু পরমেশ্বরের সাক্ষাতে আমাদের প্রায়শ্চিত্তের জন্য তাঁর উদ্দেশে আমাদের অর্ঘ্য এনেছি।
{31:51} মোশি ও পুরোহিত ইলিয়াসর তাঁদের কাছ থেকে সেই স্বর্ণালঙ্কারগুলি গ্রহণ করলেন।
{31:52} সহস্র ও শত সৈন্যের নায়কেরা প্রভু পরমেশ্বরের উদ্দেশে অর্ঘ্যস্বরূপ যে স্বর্ণালঙ্কার দিয়েছিলেন, ওজনে তার পরিমাণ হয়েছিল ষোল হাজার সাতশো পঞ্চাশ শেকেল।
{31:53} সেনাবাহিনীর প্রত্যেকেই লুঠ করেছিল।
{31:54} মোশি ও পুরোহিত ইলিয়াসর সহস্র ও শত সৈন্যের নায়কদের কাছ থেকে সেই স্বর্ণালঙ্কারগুলি গ্রহণ করে সম্মিলন শিবিরে নিয়ে এলেন এবং ইসরায়েলীদের স্মারকচিহ্ন রূপে সেগুলি প্রভু পরমেশ্বরের সম্মুখে রাখলেন।
{i32:1} জর্ডনের পূর্বপারে বিভিন্ন গোষ্ঠীর মধ্যে দেশ বন্টন ( দ্বি.বি. 3:12-22 )
{32:1} রূবেণ ও গাদ এই দুই বংশের পশুপাল ছিল বিরাট। তারা যাসের ও গিলিয়দ অঞ্চল পর্যবেক্ষণ করে দেখল সেই স্থান পশুচারণের উপযুক্ত।
{32:2} তখন গাদ ও রূবেণ বংশের লোকেরা এসে মোশি, পুরোহিত ইলিয়াসর এবং জনমণ্ডলীর নেতৃবৃন্দের কাছে আবেদন জানাল,
{32:3} অটারোৎ, দিবোন, যাসের, নিম্রা, হিষ্রোণ, ইলিয়ালী, সেবাম, নবো এবং বিয়োন-
{32:4} এই যে অঞ্চলগুলি প্রভু পরমেশ্বর জয় করে ইসরায়েলীদের অধীনে এনেছেন, এগুলি পশুচারণের উপযুক্ত, আর পশুপালনই আমাদের জীবিকা।
{32:5} তারা আরও বলল, আমাদের প্রতি যদি আপনার কৃপাদৃষ্টি থাকে দয়া করে তা হলে আমাদের এই প্রদেশ দখল করার অনুমতি দিন। জর্ডনের ওপারে আমাদের নিয়ে সাবেন না।
{32:6} মোশি গাদ ও রূবেণ বংশের লোকদের বললেন, তোমাদের জ্ঞাতিভাইয়েরা যুদ্ধ করতে যাবে আর তোমরা এখানে বসে থাকবে?
{32:7} তাছাড়া প্রভু পরমেশ্বর যে দেশ দিয়েছেন, সেখানে পার হয়ে যেতে ইসরায়েলীদের তোমরা এভাবে নিরূৎসাহই বা করছ কেন?
{32:8} তোমাদেদ পিতৃপুরুষদের যখন কাদেশ-বার্ণিয়া থেকে আমি এ দেশ পর্যবেক্ষণ করার জন্য পাঠিয়েছিলাম তখন তারাও এইরকম করেছিল।
{32:9} তারা ইস্কোল উপত্যকা পর্যন্ত গিয়ে সেই দেশ পর্যবেক্ষণ করেছিল এবং প্রভু পরমেশ্বর যে দেশ দিয়েছেন, সেই দেশে যেতে ইসরায়েলীদের নিরূৎসাহ করেছিল।
{32:10} প্রভু পরমেশ্বর সেদিন ক্রুদ্ধ হয়ে এই বলে শপথ করেছিলেন,
{32:11} মিশর থেকে যারা এসেছে তাদের মধ্যে যাদের বয়স কুড়ি এবং তার চেয়ে বেশী তারা কেউ সেই দেশ দেখতে পাবে না যে দেশ আমি অব্রাহাম, ইসহাক ও যাকোবকে দেওয়ার প্রতিশ্রুতি দিয়েছিলাম। কারণ তারা সর্বান্তঃকরণে আমার অনুগত নয়।
{32:12} তাদের মধ্যে কেবল কেনিসীয় যিফুন্নির পুত্র কালেব ও নুনের পুত্র যিহোশূয় সেই দেশ দেখবে, কারণ তারাই একান্তভাবে প্রভু পরমেশ্বরের অনুগত।
{32:13} তখন ইসরায়েলীদের বিরুদ্ধে প্রভু পরমেশ্বরের রোষানল প্রজ্বলিত হল। তিনি চল্লিশ বছর ধরে, তাঁর দৃষ্টিতে দুষ্কৃতকারী লোকেরা নিশ্চিহ্ন না হওয়া পর্যন্ত তাদের প্রান্তরে পরিভ্রমণ করালেন।
{32:14} সেই পাপিষ্ঠদের বংশধর তোমরা, তোমাদের পিতৃপুরুষদেরই পদাঙ্ক অনুসরণ করছ যাতে ইসরায়েলীদের বিরুদ্ধে প্রভু পরমেশ্বরের প্রচণ্ড ক্রোধ তীব্র হয়।
{32:15} কারণ তোমরা যদি এখনতাঁর অনুগমন না করে ফিরে যাও তাহলে আবার তিনি ইসরায়েলীদের এই প্রান্তরে পরিত্যাগ করবেন এবং তার ফলে তোমাদের জন্যই এই লোকগুলি ধ্বংস হয়ে যাবে।
{32:16} তারা তখন মোশির কাছে এসে বলল, আমরা এখানে পশুপালের জন্য বাথান এবং নারী ও শিশুদের জন্য নগর গড়ে তুলব।
{32:17} যতদিন না ইসরায়েলীরা নিজেদের দেশে প্রতিষ্ঠিত হয়, ততদিন আমরা সশস্ত্র হয়ে তাদের পুরোভাগে অভিযান করব, আমাদের পরিবারের নারী ও শিশুরা শুধু স্থানীয় অধিবাসীদের আক্রমণ থেকে বাঁচার জন্য সুরক্ষিত নগরে বাস করবে।
{32:18} ইসরায়েলীদের সকলে যতদিন তাদের জন্য নির্দিষ্ট এলাকার দখল না পায়, ততদিন আমরা বাড়িতে ফিরব না।
{32:19} তাদের প্রাপ্য জর্ডনের পশ্চিম পারের কোন অঞ্চলের অধিকার আমরা চাই না। কারণ জর্ডনের এ পারে পূর্বদিকে আমরা সম্পত্তির অধিকার পেয়েছি।
{32:20} মোশি তাদের বললেন, তোমর যদি এই কাজ কর, যদি পরমেশ্বরের অধীনে সশস্ত্র হয়ে যুদ্ধ করতে যাও
{32:21} এবং তিনি যতদিন এ দেশ থেকে শত্রুদের বিতাড়িত না করেন ততদিন যদি তোমরা প্রত্যেক সশস্ত্র হয়ে প্রভু পরমেশ্বেরের অধীনে জর্ডন পার হয়ে অভিযান কর,
{32:22} তাহলে এ দেশ প্রভু পরমেশ্বরের অধীন হওয়ার পর তোমরা ফিরে আসতে পারবে। প্রভু পরমেশ্বর ও ইসরায়েলীদের কাছে তোমরা অপরাধী হবে না এবং প্রভু পরমেশ্বরের অনুমোদনক্রমে এই দেশের অধিকার হবে তোমাদের।
{32:23} কিন্তু তোমরা যদি তা না কর তাহলে প্রভু পরমেশ্বরের বিরুদ্ধে তোমরা পাপ করবে, আর নিশ্চিত জেন, সেই পাপের প্রতিফল তোমরা অবশ্যই পাবে।
{32:24} তোমরা তোমাদের সন্তানদের জন্য নগর এবং পশুপালের জন্য বাথান গড়ে তোল এবং যে প্রতিশ্রুতি দিয়েছ তা-ও পালন কর।
{32:25} গাদ ও রূবেণ বংশের লোকেরা তখন মোশিকে বলল, আপনার সেবক আমরা আপনার আদেশ অনুযায়ীই কাজ করব।
{32:26} আমাদের স্ত্রী-পুত্র-কন্যারা এবং আমাদের গবাদি পশুর পাল এখানে, গিলিয়দের এই নগরগুলিতেই থাকবে।
{32:27} আপনার নির্দেশ মত আপনার এই সেবকেরা প্রত্যেকে সশস্ত্র হয়ে প্রভু পরমেশ্বরের অধীনে নদী পার হয়ে যুদ্ধ করতে যাবে।
{32:28} তখন মোশি পুরোহিত ইলিয়াসর, নুনের পুত্র যিহোশূয় এবং ইসরায়েলী গোষ্ঠীপ্রধানদের তাদের সম্পর্কে নির্দেশ দিলেনঃ
{32:29} গাদ ও রূবেণ বংশের লোকেরা যদি সকলে তোমাদের সঙ্গে সশস্ত্র হয়ে প্রভুর অধীনে জর্ডন পার হয়ে যুদ্ধযাত্রা করে, তাহলে এই দেশ তোমাদের দখলে আসার পর তোমরা গিলিয়দ অঞ্চলের স্বস্তাধিকার তাদের দেবে।
{32:30} কিন্তু যদি তারা সশস্ত্র হয়ে তোমাদের সঙ্গে নদী পেরিয়ে না যায় তাহলে তারা তোমাদের সঙ্গে কনান দেশেই তাদের স্বত্বাধিকার পাবে।
{32:31} গাদ ও রূবেণ বংশের লোকেরা এ কথার উত্তরে বলল, প্রভু পরমেশ্বর আপনার এই দাসদের যা করতে বলেছেন আপনার দাসেরা তা-ই করবে।
{32:32} আমরা সশস্ত্র হয়ে প্রভুর অধীনে জর্ডন পেরিয়ে কনান দেশে যাব, কিন্তু জর্ডনের এপারে পূর্বপ্রান্তেই আমাদের স্বত্বাধিকার স্থায়ী হবে।
{32:33} মোশি তখন গাদ ও রূবেণ বংশের লোকদের এবং যোষেফের পুত্র মনঃশির বংশধরদের অর্ধেক লোকজনকে ইমোরীরাজ সিহোনের রাজ্য, বাশানরাজ ওগের রাজ্য ও সেই রাজ্যগুলির সীমার মধ্যে সমস্ত নগরের অধিকার দান করলেন।
{32:34} গাদ বংশের লোকেরা দিবোন, অটারোৎ, অরোয়ের,
{32:35} অটরোৎ-শোফন, যাসের, যগনেহা,
{32:36} এবং বেৎ-নেম্রা, বেৎ-হারণ, এই সুরক্ষিত নগরগুলি এবং সেই সঙ্গে পশুপালের বাথান তৈরী করল।
{32:37} রূবেণ বংশের লোকেরা পুনরায় নির্মাণ করল হিষরোণ, ইলিয়াসী,
{32:38} কিরিয়াথায়িম এবং নবো ও বেলমিয়োন (এই নামগুলি পরিবর্তন করা হয়েছিল) এবং সিবমা। তারা তাদের নির্মিত এই নগরগুলির অন্য নতুন নাম দিয়েছিল।
{32:39} মনঃশির পুত্র মাখির-এর বংশধরেরা গিলিয়দ অঞ্চল দখল করল এবং সেখানকার অধিবাসী ইমোরীদের বিতাড়িত করল।
{32:40} মোশি মনঃশির পুত্র মাখিরকে গিলিয়দ অঞ্চলের স্বত্বাধিকার দিলেন। তারা সেখানে বসতি স্থাপন করল।
{32:41} মনঃশির অন্য এক সন্তান যায়ীর ইমোরীদের গ্রামগুলি দখল করল এবং সেই অঞ্চলের নাম রাখল হাব্বোৎ-যায়ীর (যায়ীরের গ্রাম সমূহ।)
{32:42} আর নোবহ্ কেনাৎ ও তার পল্লী অঞ্চলগুলি দখল করল এবং নিজের নামে সেই অঞ্চলের নাম রাখল নোবহ্।
{i33:1} ইসরায়েলীদের অভিযানের বিভিন্ন পর্যায়
{33:1} মোশি ও হারোণের নেতৃত্বে ইসরায়েলীদের বিভিন্ন গোষ্ঠী বাহিনী মিশর ছেড়ে চলে আসার পর পর্যায়ক্রমে তাদের যাত্রার বিবরণ এই:
{33:2} প্রভু পরমেশ্বরের নির্দেশ অনুযায়ী মোশি তাদের পথ পরিক্রমার বিভিন্ন পর্যায়ের বিবরণ লিপিবদ্ধ করেন। একস্থান থেকে তাদের অন্যস্থানে যাত্রার ধারাবাহিক বিবরণ নিম্নরূপ:
{33:3} প্রথম মাসের পনেরো তারিখে, তারা রামেশিস ছেড়ে রওনা হল। তারণোৎসবের পরের দিন ইসরায়েলীরা মিশরীদের চোখের সামনেই বিদ্রোহ করে বেরিয়ে এল।
{33:4} মিশরীরা তখন প্রভু পরমেশ্বরের আঘাতে নিহত তাদের প্রথম সন্তানদের কবর দিচ্ছিল। প্রভু পরমেশ্বর তাদের দেবতাদেরও দণ্ড দিয়েছিলেন।
{33:5} রামেসিস থেকে রওনা হয়ে ইসরায়েলীরা সুক্কোত-এ এসে ছাউনি ফেলল।
{33:6} সুক্কোত থেকে রওনা হয়ে তারা প্রান্তরের সীমান্তে এথাম-এ এসে ছাউনি ফেলল।
{33:7} এথাম থেকে বেল্-সফোনের পূর্ব দিকে পি-হাহিরোত-এ ফিরে গিয়ে মিগদোলের সম্মুখে ছাউনি ফেলল।
{33:8} হাহিরোতের সম্মুখে সাগর পার হয়ে তারা প্রান্তরে প্রবেশ করল এবং এথাম প্রান্তরে তিনদিনের পথ অতিক্রম করে মারাহ্-তে গিয়ে ছাউনি ফেলল।
{33:9} মারাহ্ থেকে রওনা হয়ে তারা এলিম-এ উপস্থিত হল। এলিম-এ বারোটি জলের প্রস্রবণ ও সত্তরটি খেজুর গাছ ছিল। সেখানে তারা ছাউনি ফেলল।
{33:10} এলিম থেকে রওনা হয়ে তারা লোহিত সাগরের তীরে এসে ছাউনি ফেলল।
{33:11} লোহিত সাগর থেকে রওনা হয়ে তারা সীন প্রান্তরে এসে ছাউনি ফেলল।
{33:12} সীন প্রান্তর ছেড়ে দপকাতে এসে তারা ছাউনি ফেলল।
{33:13} দপকা থেকে রওনা হয়ে তারা এল আলুশ্-এ।
{33:14} আলুশ্ ছেড়ে রফিদিম্-এ এসে তারা ছাউনি ফেলল। সেখানে পানীয় জল ছিল না।
{33:15} রফিদিম্ থেকে যাত্রা করে তারা পৌঁছল সিনাই প্রান্তরে।
{33:16} সিনাই প্রান্তর থেকে যাত্রা করে কিবরোৎ হাত্তাবায় এসে তারা ছাউনি ফেলল।
{33:17} কিবরোৎ হাত্তাবা থেকে যাত্রা করে এসে পৌঁছাল হাৎসেরোৎ-এ।
{33:18} হাৎসেরোৎ ছেড়ে রিৎমা-তে এল তারা।
{33:19} রিৎমা ছেড়ে তারা এল রিম্মোন-পেরেস্-এ,
{33:20} রিম্মোন-পেরস্ ছেড়ে এল লিবনা-তে।
{33:21} লিব্না ছেড়ে এল রিসসা-তে।
{33:22} রিস্সা ছেড়ে এল কহেলাথা-য়।
{33:23} কহেলাথা ছেড়ে এল শেফর পর্বতে।
{33:24} শেফর পর্বত ছেড়ে তারা এল হারাদা-য়।
{33:25} হারাদা ছেড়ে এল মখেলোৎ-এ।
{33:26} মখেলোৎ ছেড়ে তারা এল তহৎ-এ।
{33:27} তহৎ ছেড়ে এল তেরহ্-তে।
{33:28} তেরহ্ ছেড়ে এল মিৎকা-তে।
{33:29} মিৎকা ছেড়ে তারা এল হাসমানোৎ-এ।
{33:30} হাসমানোৎ ছেড়ে তারা এল মোসেরোৎ-এ।
{33:31} মোসেরোৎ ছেড়ে এল বেনে-আকন-এ।
{33:32} বেনে-আকন ছেড়ে তারা এল হোর-হাগিদ্গদ-এ।
{33:33} হোর-হাগিদ্গদ ছেড়ে তারা এল জোটবাথাহ্-য়।
{33:34} জোটবাথাহ্ ছেড়ে তারা এল অব্রোনা-য়।
{33:35} অব্রোনা ছেড়ে তারা এল ইৎসিয়োন গেবর-এ।
{33:36} ইৎসিয়োন-গেবর ছেড়ে তারা সিন প্রান্তরের কাদেশ-এ এল।
{33:37} কাদেশ থেকে যাত্রা করে ইদোম দেশের প্রান্তে হোর পর্বতে ছাউনি ফেলল।
{33:38} প্রভু পরমেশ্বরের আদেশে পুরোহিত হারোণ হোর পর্বতে উঠে গেলেন। ইসরায়েলীরা মিশর ছেড়ে বেরিয়ে আসার চল্লিশ বছর পরে পঞ্চম মাসের প্রথম দিনে তিনি সেখানে দেহরক্ষা করলেন।
{33:39} হোর পর্বতে হারোণের মৃত্যুর সময়ে তাঁর বয়স হয়েছিল একশো তেইশ বছর।
{33:40} অরাদের কনানী নৃপতি, যিনি কনান দেশের নেগেব অঞ্চলে বাস করতেন তিনি শুনলেন ইসরায়েলীরা এগিয়ে আসছে।
{33:41} ইসরায়েলীরা হোর পর্বত ছেড়ে সালমোনাহতে এসে ছাউনি ফেলল।
{33:42} সালমোনাহ্ ছেড়ে তারা এল পুনোন-এ
{33:43} পুনোন ছেড়ে তারা গেল ওবোত-এ।
{33:44} ওবোত ছেড়ে তারা মোয়াবের সীমান্তে ইয়ি-অবারিম-এ এসে ছাউনি ফেলল।
{33:45} ইয়িম ছেড়ে তারা গেল দিবোন-গাদ-এ।
{33:46} দিবোন-গাদ ছেড়ে তারা গেল আলমোন-দিবলাথয়িম-এ।
{33:47} আলমোন-দিবলাথয়িম ছেড়ে তারা গেল নবোর পূর্বদিকে অবারিম পার্বত্য অঞ্চলে।
{33:48} অবারিম পার্বত্য অঞ্চল ছেড়ে তারা যিরিহোর কাছে জর্ডনের তীরবর্তী মোয়াবের উপত্যকায় গিয়ে ছাউনি ফেলল।
{33:49} জর্ডনের তীরবর্তী বেথ-যেশিমোৎ থেকে আবেল-শিটিম পর্যন্ত মোয়াবের উপত্যকা অঞ্চলে তারা ছাউনি ফেলল।
{33:50} যিরিহোর কাছে জর্দনের তীরবর্তী মোয়াবের উপত্যকায় প্রভু পরমেশ্বর মোশিকে বললেন,
{33:51} তুমি ইসরায়েলীদের বল, জর্ডন পার হয়ে তোমরা যখন কনান দেশে যাবে
{33:52} তখন তোমরা সেখানকার স্থানীয় অধিবাসীদের বিতাড়িত করবে এবং পাথর খোদাই করা ও ছাঁচে ঢালাই করা ধাতু নির্মিত তাদের সমগ্র বিগ্রহ ধ্বংস করবে। টিলার উপরে তাদের পীঠস্থানগুলিও ধ্বংস করবে।
{33:53} তোমরা সেই দেশ দখল করে সেখানে বসবাস করবে, কারণ উত্তরাধিকার স্বরূপ সে দেশ আমি তোমাদের দিয়েছি।
{33:54} তোমরা পাশা চেলে তোমাদের বিভিন্ন গোষ্ঠীর মধ্যে সেই দেশ বন্টন করবে। যাদের লোকসংখ্যা বেশী তাদের অংশে বেশী এবং যাদের লোকসংখ্যা কম তাদের অংশে কম-এইভাবে তোমরা জমিজমা বিলি করবে। পাশার দান অনুযায়ী যেখানে যার অংশ নির্দিষ্ট হবে, সেখানেই হবে তার অধিকার।
{33:55} কিন্তু তোমরা যদি তোমাদের এলাকা থেকে স্থানীয় অধিবাসীদের বিতাড়িত না কর, তাহলে তাদের মধ্যে যারা অবশিষ্ট থাকবে তারা হবে তোমাদের চক্ষুশূল এবং বক্ষশেলস্বরূপ। তোমাদের বসতভূমিতে তারা তোমাদের উপর উপদ্রব করবে।
{33:56} আর তাদের যে দশা করব বলে আমি সঙ্কল্প করেছিলাম, সেই দশা আমি তোমাদেরই করব।
{i34:1} কনান দেশের সীমা নির্ধারণ
{34:1} প্রভু পরমেশ্বর মোশিকে বললেন,
{34:2} তুমি ইসরায়েলীদের এই কথা বল, তোমরা শীঘ্রই কনান দেশে প্রবেশ করবে। উত্তরাধিকার স্বরূপ এই কনান দেশ তোমাদের দেওয়া হয়েছে এবং এর সীমা হচ্ছে এই:
{34:3} ইদোমের পাশ্ববর্তী সীন প্রান্তর থেকে তোমাদের দক্ষিণ সীমান্ত সুরু হবে, পূর্বদিকের মরুসাগরের তীর পর্যন্ত হবে বিস্তৃত।
{34:4} তোমাদের সীমারেখা অক্রাব্বিম-এর চড়াই থেকে দক্ষিণ দিকে সীন প্রান্তর পর্যন্ত যাবে এবং সেখান থেকে কাদেশ-বার্ণিয়ার দক্ষিণে গিয়ে শেষ হবে। সেখান থেকে ঘুরে সেই সীমারেখা হাৎসর-অদর হয়ে আসমোন পর্যন্ত যাবে।
{34:5} আসমোন থেকে তোমাদের সীমানা মিশরের নদী বেষ্টন করে ভূমধ্যসাগর পর্যন্ত গিয়ে শেষ হবে।
{34:6} পশ্চিম দিকে তোমাদের সীমানা হবে ভূমধ্যসাগর ও তার উপকূলভাগ। এটাই হবে তোমাদের পশ্চিম সীমান্ত।
{34:7} উত্তর দিকে তোমাদের সীমারেখা: ভূমধ্যসাগর থেকে হোর পর্বত পর্যন্ত,
{34:8} হোর পর্বত থেকে হমাত-এর প্রবেশ পথ পর্যন্ত এবং সেখান থেকে সদাদ পর্যন্ত বিস্তৃত হবে তোমাদের সীমানা।
{34:9} সেখান থেকে সিফ্রোণ হয়ে হাৎসর-এনানে গিয়ে শেষ হবে সেই সীমানা।। এ-ই হবে তোমাদের উত্তর সীমান্ত।
{34:10} তোমাদের পূর্বদিকের সীমানা হাৎসর এনান থেকে শফাম পর্যন্ত।
{34:11} তারপর শফাম থেকে ঐনের পূর্বদিক দিয়ে সেই সীমারেখা রিবলা পর্যন্ত নেমে যাবে এবং কিন্নেরৎ হ্রদের তীর পর্যন্ত বিস্তৃত হবে।
{34:12} এরপর সেই সীমারেখা জর্ডন নদী বরাবর বিস্তৃত হয়ে মরুসাগরে গিয়ে শেষ হবে। এই হবে তোমাদের দেশের চারিদিকের সীমানা।
{34:13} মোশি ইসরায়েলীদের নির্দেশ দিলেনঃ পাশার দান চেলে তোমরা এই দেশে তোমাদের উত্তরাধিকার নির্ধারণ করবে। প্রভু পরমেশ্বর তোমাদের সাড়ে নয় গোষ্ঠীকে এই দেশ দেওয়ার নির্দেশ দিয়েছেন।
{34:14} কারণ রূবেণ ও গাদ বংশের লোকেরা এবং মনঃশি বংশের অর্ধেক লোক তাদের পিতৃকুলের উত্তরধিকার পেয়েছে।
{34:15} যিরিহোর কাছে জর্ডনের ওপারে পূর্বাঞ্চলে ঐ দুই এবং অর্ধ গোষ্ঠীর লোকেরা তাদের ভূসম্পত্তি পেয়েছে।
{i34:16} দেশ বিভাগের জন্য নেতা মনোনয়ন
{34:16} প্রভু পরমেশ্বর মোশিকে বললেন,
{34:17} তোমাদের স্বত্বাধিকারের জন্য যারা দেশ বন্টন করবে তাদের নাম যথাক্রমে এই: পুরোহিত ইলিয়াসর এবং নুনের পুত্র যিহোশূয়।
{34:18} আর তোমরা প্রতেক গোষ্ঠী থেকে নেতৃস্থানীয় একজনকে দেশ বন্টনের জন্য সঙ্গে নেবে।
{34:19} প্রভু পরমেশ্বরের মনোনীত ব্যক্তিদের
{34:20} নাম যথাক্রমে এই: যিহুদা
{34:21} যিফুন্নির পুত্র কালেব শিমিয়োন
{34:22} অম্মীহুদের পুত্র শমূয়েল বিন্যামীন
{34:23} কিশলোনের পুত্র ইলীদদ দান
{34:24} যগলির পুত্র বুক্কি মনঃশি
{34:25} এফোদের পুত্র হন্নীয়েল ইফ্রয়িম
{34:26} শিপ্তনের পুত্র কমূয়েল সবুলূন
{34:27} পর্ণকের পুত্র ইলীষাফণ ইষাখর
{34:28} অসসনের পুত্র পলটিয়েল আশের শলোমির পুত্র অহীহূদ নপ্তালি অম্মীহূদের পুত্র পদহেল
{i34:29} গোষ্ঠী গোষ্ঠীপতি
{34:29} কনান দেশে ইসরায়েলীদের স্বত্বাধিকার বন্টন করে দেওয়ার জন্য প্রভু পরমেশ্বর উল্লিখিত ব্যক্তিদের নিযুক্ত করেছিলেন।
{i35:1} লেবীয়দের বাসস্থান নিরূপণ
{35:1} যিরিহোর কাছে জর্ডনের তীরবর্তী মোয়াবের উপত্যকায় প্রভু পরমেশ্বর মোশিকে বললেন,
{35:2} তুমি ইসরায়েলীদের নির্দেশ দাও যেন তারা নিজেদের স্বত্বাধিকার থেকে লেবীয়দের বসবাসের জন্য কতকগুলি নগর ছেড়ে দেয়। সেই নগরগুলির চারিদিকের জমিও তোমরা লেঈয়দের দেবে।
{35:3} সেই নগরগুলিতে তারা বাস করবে এবং চারপাশের জমি হবে তাদের গবাদি পশুপালের চারণভূমি।
{35:4} নগর প্রাচীরের চারিদিকে প্রস্থে একহাজার হাত পরিমাণ জমি তোমরা নগরগুলির সঙ্গে লেবীয়দের দান করবে।
{35:5} তোমরা নগরের বাইরে পূর্বদিকে দুহাজার হাত, দক্ষিণে দুহাজার হাত, পশ্চিমে দুহাজার হাত এবং উত্তরে দুহাজার হাত মেপে নগরের সীমানা নির্ধারণ করবে। মাঝখানে থাকবে নগরটি। নগর সংলগ্ন এই জমি হবে তাদের।
{35:6} দৈবাৎ নরহত্যা করে পালিয়ে গিয়ে আশ্রয় নেওয়ার জন্য ছয়টি অভয়পুরী এবং তাছাড়াও আরও বিয়াল্লিশটি নগর তোমরা লেবীয়দের দেবে।
{35:7} সর্বশুদ্ধ আটচল্লিশটি নগর এবং সেগুলির সংলগ্ন ভূসম্পত্তি তোমরা লেবীয়দের দেবে।
{35:8} ইসরায়েলীদের স্বত্বাধিকার থেকে এই নগরগুলি তাদের দেবার সময়ে তোমরা যাদের সম্পত্তি বেশী, তাদের কাছ থেকে বেশী এবং যাদের সম্পত্তি কম, তাদের কাছ থেকে কম নেবে। প্রত্যেক গোষ্ঠী তার অধিকারভুক্ত এলাকা থেকে কয়েকটি নগর লেবীয়দের দেবে।
{35:9} প্রভু পরমেশ্বর মোশিকে আরও বললেন,
{35:10} ইসরায়েলীদের তুমি এই কথা বল: তোমরা যখন জর্ডন পার হয়ে কনান দেশে প্রবেশ করবে,
{35:11} তখন আশ্রয় গ্রহণের জন্য কয়েকটি নগর নির্দিষ্ট করবে। অনিচ্ছাকৃতভাবে যদি কেউ কারও প্রাণনাশ করে তাহলে সেই হত্যাকারী যেন সেখানে পালিয়ে গিয়ে আশ্রয় নিতে পারে।
{35:12} প্রতিশোধ গ্রহণকারীর হাত থেকে রক্ষা পাওয়ার জন্য এই নগর গুলি হবে তোমাদের আশ্রয়স্থান, যেন জনমণ্ডলীর বিচারের সম্মুখীন হওয়ার আগেই কোন হত্যাকারী মারা না পড়ে।
{35:13} যে নগরগুলি তোমরা দান করবে, তার মধ্যে ছয়টি হবে অভয় পুরী।
{35:14} জর্ডনের পূর্বতীরে তিনটি এবং কনান দেশে তিনটি নগর তোমরা নির্দিষ্ট করবে। এগুলি হবে অভয় পুরী,
{35:15} এই ছয়টি নগর হবে ইসরায়েলীদের ও তাদের দেশের প্রবাসী ও বিদেশীদের আশ্রয়স্থল। অনিচ্ছাকৃতভাবে কেউ নরহত্যা করলে সে সেখানে পালিয়ে আশ্রয় নিতে পারবে।
{35:16} লৌহনির্মিত অস্ত্র দ্বারা যদি কেউ কোন লোককে আঘাত করে এবং তার ফলে সে যদি মারা যায়, তা হলে সে হবে হত্যাকারী। সেই হত্যাকারীর অবশ্যই প্রাণদণ্ড হবে।
{35:17} মারাত্মক কোন প্রস্তখণ্ডের আঘাতে যদি কেউ কোন লোককে হত্যা করে তাহলে সেও হবে হত্যাকারী। তার অবশ্যই প্রাণদণ্ড হবে।
{35:18} মারাত্মক কোন কাঠের অস্ত্র দিয়ে আঘাত করে যদি কেউ কাউকে হত্যা করে তাহলে সেও হবে হত্যাকারী। সেই হত্যাকারীর অবশ্যই প্রাণদণ্ড হবে।
{35:19} হত্যার প্রতিশোধ নেওয়ার অধিকারী ব্যক্তি হত্যাকারীকে বধ করবে। তার দেখা পেলেই সে তাকে হত্যা করবে।
{35:20} যদি কেউ বিদ্বেষের বশে কাউকে মারাত্মক আঘাত করে, কিম্বা লক্ষ্যস্থির করে কারও উপর অস্ত্র নিক্ষেপ করে এবং তার ফলে সেই ব্যক্তি মারা যায়,
{35:21} কিম্বা শত্রুতা করে কেউ যদি কাউকে কুঠারাঘাত করে এবং তার ফলে সেই ব্যক্তির মৃত্যু হয়, তাহলে আঘাতকারীর অবশ্যই প্রাণদণ্ড হবে। সে হত্যাকারী। হত্যার প্রতিশোধ নেবার অধিকারী ব্যক্তি তার দেখা পেলেই সেই খুনীকে হত্যা করবে।
{35:22} কিন্তু শত্রুতা ছাড়াই যদি কেউ কাউকে হঠাৎ আঘাত করে, কিংবা কারো লক্ষ্যভ্রষ্ট অস্ত্র যদি কারও লাগে,
{35:23} কিম্বা অসাবধানে কোন মারাত্মক প্রস্তর খণ্ড কারও উপর পড়ে এবং তার ফলে তার মৃত্যু হয়, অথচ সেই ব্যক্তি যদি তার শত্রু আ অনিষ্টকারী না হয়,
{35:24} তাহলে জনমণ্ডলী সেই হত্যাকারী এবং খুনের প্রতিশোধ নেবার অধিকারী সম্বন্ধে এই বিধি অনুযায়ী বিচার করবে।
{35:25} জনমণ্ডলী খুনের প্রতিশোধ নেওয়ার অধিকারীর হাত থেকে সেই হত্যাকারীকে উদ্ধার করবে এবং সে যে অভয় পুরীতে পালিয়ে গিয়েছিল, সেখানে তাকে আবার পৌঁছে দেবে। পবিত্র তেল দ্বারা অভিষিক্ত প্রধান পুরোহিতের মৃত্যু না হওয়া পর্যন্ত সে সেই নগরীতেই থাকবে।
{35:26} সেই হত্যাকারী যে অভয় পুরীতে আশ্রয় নেবে কোন সময় সে যদি তার সীমানার বাইরে যায়
{35:27} এবং খুনের প্রতিশোধ নেবার অধিকারী অভয় পুরীতে সীমানার বাইরে তাকে পায়, তাহলে সে তাকে হত্যা করলে তার রক্তপাতের জন্য অপরাধী হবে না।
{35:28} কারণ প্রধান পুরোহিতের পরলোকগমন পর্যন্ত তার সেই অভয় পুরীতেই থাকা উচিত। প্রধান পুরোহিতের মৃত্যুর পর সেই হত্যাকারী নিজের বাড়িতে ফিরে যেতে পারবে।
{35:29} তোমরা যেখানেই যাবে পুরুষানুক্রমে চিরকাল এই বিধি অনুযায়ী বিচার করবে।
{35:30} কেউ কাউকে খুন করলে সাক্ষ্য প্রমাণের ভিত্তিতে সেই খুনীর প্রাণদণ্ড হবে। কিন্তু কোন লোকের বিরুদ্ধে শুধু একজনের সাক্ষ্যে তার প্রাণদণ্ড হবে না।
{35:31} প্রাণদণ্ডের যোগ্য হত্যাকারীর জন্য তোমরা কোন মুক্তিপণ গ্রহণ করবে না। তার প্রাণদণ্ড অবশ্যই হবে।
{35:32} অভয় পুরীতে পলাতক কোন ব্যক্তির কাছ থেকে প্রধান পুরোহিতের মৃত্যুর পূর্বে স্বদেশে ফিরে আসার জন্যও কোন মুক্তিপণ গ্রহণ করবে না।
{35:33} এই ধরণের কোন কাজ করে তোমরা তোমাদের বাসভূমি অশুচি করবে না। কারণ রক্তপাতের দ্বারা দেশ অশুচি হয়। সেখানে যে রক্তপাত হবে, যে সেই রক্তপাত ঘটাবে, তার রক্ত ছাড়া আর কিছু দ্বারা সেই রক্তপাতের প্রায়শ্চিত্ত হতে পারে না।
{35:34} যে দেশ তোমরা অধিকার করবে, যেখানে প্রতিষ্ঠিত হবে আমার পীঠস্থান, সেই দেশ তোমরা অশুচি করবে না, কারণ আমি প্রভু পরমেশ্বর। ইসরায়েলীদের মাঝেই আমার বসতি।
{i36:1} পৈতৃক সম্পত্তিতে মেয়েদের অধিকার সংক্রান্ত বিধি
{36:1} যোষেফের বংশধরদের মধ্যে মনঃশির পৌত্র এবং মাখিরের পুত্র গিলিয়দের পরিবারের নেতৃস্থানীয় ব্যক্তিরা মোশি ও ইসরায়েলী গোষ্ঠীপ্রধানের কাছে এসে বললেন,
{36:2} প্রভু পরমেশ্বর আপনাকে পাশার দান ফেলে ইসরায়েলীদের স্বত্বাধিকার স্থির করার নির্দেশ দিয়েছেন এবং আপনি আমাদের জ্ঞাতিভাই সলফাদের উত্তরাধিকার তার কন্যাদের দেওয়ার নির্দেশ প্রভু পরমেশ্বরের কাছ থেকে পেয়েছেন।
{36:3} কিন্তু ইসরায়েলীদের অন্য কোন গোষ্ঠীর লোকের সঙ্গে যদি তাদের বিবাহ হয় তাহলে আমাদের পৈতৃক সম্পত্তি থেকে তাদের অংশ বেরিয়ে যাবে এবং যে গোষ্ঠীতে তারা যাবে সেই গোষ্ঠীর স্বত্বাধিকারের সঙ্গে যুক্ত হবে। এই ভাবে তাহলে আমাদের পৈতৃক সম্পত্তি হ্রাস পাবে।
{36:4} ইসরায়েলীদের জুবিলির বছর যখন আসবে তখন যে গোষ্ঠীতে তাদের বিবাহ হবে সেই গোষ্ঠীর সম্পত্তির সঙ্গে তাদের সম্পত্তি যুক্ত হবে, আর আমাদের পৈতৃক সম্পত্তি থেকে তাদের অংশ বাদ হয়ে যাবে।
{36:5} তখন মোশি প্রভু পরমেশ্বরের নির্দেশ অনুযায়ী ইসরায়েলীদের বললেন, যোষেফের বংশধরেরা ঠিক কথাই বলেছে।
{36:6} সলফাদের কন্যাদের সম্পর্কে প্রভু পরমেশ্বরের নির্দেশ এই: তারা নিজেদের পছন্দ অনুযায়ী বিবাহ করতে পারে, কিন্তু পিতৃগোষ্ঠীর মধ্যেই তাদের বিবাহ করতে হবে।
{36:7} তাহলে ইসরায়েলীদের স্বত্বাধিকার এক গোষ্ঠী থেকে অন্য গোষ্ঠীতে হস্তান্তরিত হবে না। ইসরায়েলীরা প্রত্যেকে তার পৈতৃক সম্পত্তির অধিকারী হবে।
{36:8} ইসরায়েলীরা প্রত্যেকে যাতে তার পৈতৃক সম্পত্তি ভোগ দখল করতে পারে, তার জন্য ইসরায়েলীদের মধ্যে পৈতৃক সম্পত্তির উত্তরাধিকারিণী কন্যারা তাদের পিতৃগোষ্ঠীর মধ্যেই কোন এক ব্যক্তিকে বিবাহ করবে।
{36:9} তাহলে এক গোষ্ঠীর সম্পত্তি অন্য গোষ্ঠীর দখলে যাবে না এবং ইসরায়েলীদের প্রত্যেক গোষ্ঠীর সম্পত্তি বজায় থাকবে।
{36:10} প্রভু পরমেশ্বর মোশিকে যে নির্দেশ দিয়েছিলেন, সলফাদের কন্যারা তা পালন করল।
{36:11} মহলাহ্, তিরসা, হগলা, মিলকা ও নোয়া-সলফাদের এই কন্যারা তাদের জ্যেঠতুতো ও খুড়তুতো ভাইদের বিবাহ করল।
{36:12} যোষেফের পুত্র মনঃশির গোষ্ঠীর মধ্যেই তাদের বিবাহ হল, তার ফলে তাদের সম্পত্তি তাদের পিতৃগোষ্ঠীর মধ্যেই রয়ে গেল।
{36:13} যিরিহোর কাছে জর্ডনের তীরবর্তী মোয়াবের উপত্যকায় থাকা কালে প্রভু পরমেশ্বর মোশির মাধ্যমে ইসরায়েলীদের এই সমস্ত অনুশাসন ও নির্দেশ দিয়েছিলেন।
